,main_topic,title,related_topics,data
0,اقتصاد,بلومبرگ: نوعی ترتیبات غیررسمی نفتی بین ایران و آمریکا ایجاد شده است,نفت و گاز |  تحریم ایران |  روابط خارجی ایران |  روابط ایران-آمریکا |  ایالات متحده آمریکا |  اقتصاد ایران | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 سایت خبری بلومبرگ در گزارشی در مورد روابط آمریکا و ایران نوشته است که به نظر می‌رسد چندین ماه دیپلماسی محرمانه بین دولت‌های ایران و آمریکا باعث پیشرفت در مبادله زندانیان در برابر آزادی دارایی‌های مسدود شده و احتمالا تصمیم طرف ایرانی به کاهش سرعت غنی سازی شده است.
 در عین حال، شرایط بازار جهانی نفت نیز نوعی ترتیبات غیررسمی دوجانبه نفتی بین دو طرف را ایجاد کرده است.
 در این گزارش آمده است که مقامات آمریکایی به طور خصوصی اعتراف کرده‌اند که به تدریج تحریم نفتی ایران را کاهش داده‌اند که نتیجه آن افزایش فروش نفت ایران به بالاترین سطح از زمان بازگشت تحریم‌ها در پنج سال پیش و بیشترین میزان فروش نفت به چین بوده است.
 انگیزه مقامات آمریکایی این بوده که جاری شدن سیل نفت به بازار جهانی باعث کاهش بهای آن شود‌. براساس این گزارش، بهای شاخص نفت این هفته به زیر ۸۵ دلار رسید که باعث آرامش خاطر مصرف کنندگان و بانک‌های مرکزی کشورهای غربی شد در حالیکه جو بایدن امیدوار است که پایین ماندن بهای نفت به انتخاب مجدد او در سال آینده کمک کنند.
 بلومبرگ می‌افزاید که اگرچه هیچیک از این دو کشور انتظار ندارد به‌زودی توافق اتمی برجام احیا شود، اما در هفته‌های اخیر در زمینه تبادل احتمالی زندانیان در برابر انتقال ۶ میلیارد دلار عایدی مسدود شده نفتی ایران در کره جنوبی توافقی صورت گرفته و گزارش‌هایی نیز وجود دارد حاکی از اینکه ایران هم به طور قابل توجهی سرعت غنی‌سازی اورانیوم به درجه خلوص قابل استفاده در تسلیحات اتمی را کاهش داده است.
 در ادامه این گزارش آمده است که سخنگوی وزارت خارجه آمریکا همچنان تاکید دارد که ایالات متحده به اجرای تحریم‌های نفتی و غیرنفتی ادامه می‌دهد و به نظر می‌رسد که این تحریم‌ها در مورد واردات نفتی توسط کره جنوبی، ژاپن و کشورهای دیگر اعمال می‌شود اما در مورد چین، نوعی نرمش مشاهده می‌شود. چین نیز با استفاده از تخفیف قابل توجه قیمت نفت ایران، به ذخیره‌سازی نفت ادامه می‌دهد.
 ناظران بازار نفتی تخمین می‌زنند که صادرات نفتی ایران به چین احتمالا به حدود ۱.۵ میلیون بشکه در روز رسیده که بالاترین میزان در دهه گذشته است. همچنین، بر اساس گزارش آژانس بین‌المللی انرژی در پاریس، تولید نفت ایران در ماه ژوئیه به ۳ میلیون بشکه در روز رسید که بالاترین سطح از سال ۲۰۱۸ است.
 به نوشته بلومبرگ، از آنجا که تاسیسات نفتی ایران توانایی تولید بیش از ۳.۸ میلیون بشکه در روز را ندارد، حتی در صورت لغو تحریم‌ها هم این کشور قادر به دستیابی به سطح تولید بسیار بالاتر از میزان فعلی نخواهد بود.
 البته براساس تخمین‌ها، ایران در حال حاضر ۸۰ میلیون بشکه نفت را روی دریا یا خشکی انبار کرده و بخشی از صادرات نفت از این محل صورت می‌گیرد. ماه گذشته در مجموع ۱۶ میلیون بشکه نفت از این انبارها خارج شد. به این ترتیب، بهره‌برداری از شرایط فعلی وابسته به این است که ذخایر چه مدتی دوام خواهد آورد.
 در این گزارش آمده است که تلاش ایران برای افزایش صادرات نفت در زمانی مساعد صورت نمی‌گیرد زیرا اقتصاد چین با کاهش رشد مواجه است و ادامه صادرات نفت ایران به وضعیت اقتصادی چین بستگی خواهد داشت.
 ایران همچنین با مشکلاتی در زمینه بانکی و بیمه و همچنین حمل و نقل دریایی مواجه است.
 در نتیجه، دریافت عواید حاصل از فروش نفت برای ایران مشکل است و همزمان، عدم علاقمندی خارجیان به سرمایه‌گذاری در صنایع نفتی، افزایش ظرفیت تولید را دشوار می‌کند. علاوه بر این، ادامه صادرات نفتی به توانایی ایران به دسترسی به تعداد کافی نفتکش بستگی دارد.
 ایران در حال حاضر عمدتا از نفتکش‌های خود برای این منظور استفاده می‌کند که معمولا کشتی‌های کوچک و فرسوده و فاقد بیمه دریایی هستند و برای افزایش صادرات باید به نفتکش‌هایی دسترسی داشته باشد که آماده پذیرش ریسک حمل محموله‌هایی باشند که رسما تحت تحریم آمریکاست. مشکل دیگر این است روسیه هم که با تحریم غرب مواجه است، ناگزیر است به همین قبیل کشتی‌های روی آورد.
 بلومبرگ به نقل از یک کارشناس حمل و نقل دریایی گفته است: اگر قرار به افزایش صادرات نفت ایران باشد، آیا تانکرهای کافی آماده برای جابجایی نفت هر دو کشور در دسترس خواهد بود.
"
1,اقتصاد,قمار دولت برای ساخت شهرهای جدید در سرزمین‌های بدون آب,جامعه ایران |  ایران |  بازار مسکن |  اقتصاد ایران | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 شهرهای جدید در حاشیه کلانشهرهای ایران در شرایطی ساخته می‌شوند که همگی در کانون‌های بی‌آبی قرار دارند. این در حالی است که برخلاف مصوبه شورای عالی شهرسازی و معماری دولت ابراهیم رئیسی با برداشتن ممنوعیت استقرار صنایع در نزدیکی کلانشهرها موجب تمرکز جمعیت در اطراف آنها شده است.
 شهرهای جدید در همان دشت‌هایی در حال ساخت هستند که به عنوان دشت ممنوعه معرفی شده و به شدت در معرض فرونشست زمین قرار دارند.
 این شهرها بخشی از تبلیغات دولت برای حل مشکل مسکن شهروندان است. اما برخی صاحب‌نظران می‌گویند در پروژه‌های ساخت این شهرها به مساله کمبود آب در کشور توجهی نشده است.
 شهر جدید «شیخ‌بهایی» یکی از ۴ شهر جدید استان اصفهان است که در ۲۵ کیلومتری شمال شهر اصفهان در حال احداث است. دشت اصفهان به جز مشکل تامین آب اینک با فرونشست ۱۶ تا ۲۵ سانتی‌متری مواجه است.
 علیرضا جعفری مدیرعامل شرکت عمران شهرهای جدید در ابتدای تیر امسال در مورد آغاز به کار فاز اجرایی ساخت این شهر گفت: «ظرفیت فاز اول شهر جدید شیخ بهایی ۳۰ هزار واحد مسکونی است و سرریز متقاضی نهضت ملی مسکن شهرهای جدید بهارستان، فولاد شهر و همچنین اصفهان در این شهر جدید مستقر خواهند شد.»
 در همین حال در جوار پایتخت که مشکل تامین آب دارد و فرونشست دشت‌های ورامین، شهریار و قزوین این منطقه را بحرانی کرده نیز ساخت یک شهر و ۲ شهرک در دستور کار قرار دارد.
 رضا حاجی‌کریم عضو فدراسیون صنعت آب ایران و یکی از فعالان بخش خصوصی در این عرصه پیشتر در گفتگو با «شبکه راوی» در مورد رویکرد وزرای دولت سیزدهم و برنامه‌های آنان گفته بود: «ما با کابینه‌ای روبه‌رو هستیم که هیچ‌نگاه آبی ندارد. اگر ما آب را به عنوان چالش‌های اصلی فراروی توسعه کشور و حتی بقای ایران ببینیم و به رسمیت بشناسیم، هیچ ادبیات و گفتمان آبی در سطح دولتمردان دولت جدید نمی‌بینید. آنجایی که وعده داده می‌شود یک میلیون واحد مسکونی در کنار شهرها می‌سازیم هیچ‌کس از خودش نمی‌پرسد با کدام آب قرار است این واحدها را بسازیم . الان اکثر شهرهایما‍ن در تنش آبی قرار دارند».
 حاجی‌کریم همچنین به موقعیت تهران اشاره کرده و تاکید کرده بود: «ما آب را از اطراف تهران به تهران می‌آوریم؛ از طالقان، از کرج، از لتیان و همه جلگه‌ها و دشت‌های اطراف تهران را خشک کرده‌ایم. دشت شهریار در حال از بین رفتن است دشت قزوین بیابان لم‌یزرع می‌شود. در منطقه جاجرود و ورامین هم همین‌طور است. فکر می‌کنم بعد از چهل و اندی سال به ما ثابت شده که آب موضوع فرابخشی است و آن چیزی که در این سال‌ها از آن رنج برده‌ایم فقدان نگاه نرم‌افزاری است. در هیچ‌ کجای برنامه‌های وزرای دولت سیزدهم برای کسب رای اعتماد نگاه نرم‌افزاری یا درنظر گرفتن مطالعات جامعه‌شناسی یا بحث سازگاری و آموزش انسان‌ها را نمی‌بینید».
 با وجودی که کارشناسان از پایان ظرفیت اکولوژیک تهران در سال ۱۳۷۵ خبر داده‌اند و همچنین بارگذاری جمعیتی و فعالیتی را در اصفهان همخوان با ظرفیت زیست‌پذیری این خطه نمی‌دانند اما باز هم هدفگذاری شهرسازی برخلاف این مولفه‌هاست.
 براساس گزارش ایسنا از اواخر سال ۱۴۰۰ هدف‌گذاری حداث ۱۸ شهر و ۴۰ شهرک علاوه بر ۱۸ شهر جدید فعال موجود، در دستور کار دولت سیزدهم قرار گرفته‌است. طبق همین برنامه، سه شهرک و یک شهر جدید در اطراف تهران ساخته می‌شود.
 این در حالی است که پیشتر قرار بود استقرار جمعیت در نوار ساحلی جنوب و در قالب توسعه سواحل «مَکُران» محقق شود. دولت سیزدهم گرچه سخن از استقرار ۲۰ میلیون نفر جمعیت در افقی ۲۵ ساله در سواحل جنوبی ایران می‌گوید اما دستکم سرعتی مشابه ساخت شهرهای اقماری اصفهان در سواحل دریای عمان و خلیج‌فارس دیده نمی‌شود.
 حدود یک ماه قبل پایتخت‌نشینان با قطع آب مواجه شدند. گرچه این مشکل به وقوع سیل در جاده چالوس و درگیر شدن خط انتقال آب از سد امیرکبیر کرج به تهران نسبت داده شد اما هنوز تیر به نیمه نرسیده بود که محسن اردکانی مدیرعامل شرکت آب و فاضلاب استان تهران گفت: امسال میزان بارندگی در تهران ۵ درصد نسبت به پارسال کاهش یافته و در حال حاضر حجم ذخایر آب سدها نسبت به پارسال ۴۰ درصد کاهش یافته است و در کل در فصل تابستان ۶۰ درصد از آب مورد نیاز از منابع زیرزمینی و ۴۰ درصد از آب سطحی است.
 از سوی دیگر نبض جریان زاینده‌رود مدتهاست به شماره افتاده و این رود را به یک رودخانه فصلی تبدیل کرده است. وقایع پاییز ۱۴۰۰ در بستر خشک این رودخانه و مطالبه کشاورزان، شکسته شدن خط انتقال آب شرب به یزد و قطع آب در تابستان ۱۴۰۱ در چهارمحال و بختیاری همگی از بحرانی بودن این حوضه آبریز حکایت دارد. از یاد نبریم که تالاب گاوخونی مدتهاست که خشک شده و هیچ آینده‌ای برای احیای آن نمی‌توان متصور بود.
 شاید اصفهان به دلیل زلزله‌خیز نبودن منطقه جذابی برای استقرار جمعیت و فعالیت‌های مختلف بوده باشد اما آنچه بر سرنوشت زاینده‌رود و منابع آب این خطه رفته چنان است که دکتر محسن موسوی متخصص سازه‌های آبی و فعال محیط زیست در توصیف آن می‌گوید دستکم ۲۰ تا ۵۰ سال زمان لازم است تا بتوان با برنامه‌های سختگیرانه زاینده‌رود را احیا کرد. اصفهان در نخستین سرشماری مدرن در سال ۱۳۱۵ جمعیتی ۲۰۴هزارنفره داشت که ظرف ۸۰ سال در سرشماری سال ۱۳۹۵ جمعیتش ۱۰ برابر شد. وقتی در سال ۱۳۴۸ سد زاینده‌رود افتتاح شد از این سد ۳۰ میلیون مترمکعب آب مصرف می‌شود. اما در این سال‌ها از محل منابع آب در این سد ۴۰۰ میلیون مترمکعب آب برای مصارف اصفهان، یزد و چهارمحال و بختیاری تامین می‌شود. رفتار این رودخانه نشان از آن دارد که در ۴ ماه از سال پرآب و ۶۵درصد از ورودی آن را شامل می‌شود و ۳۵درصد دیگر در ۸ ماه دیگر سال رقم می‌خورد. بنابراین تامین آب برای جمعیت مستقر در حوضه آبریز این رودخانه کار پیچیده‌ای است و تاب افزایش جمعیت را ندارد.
 در همین روزها خبر بی‌آبی «ملاشیه» یکی از محله‌های کلانشهر اهواز در رسانه‌ها مطرح شد. فارغ از بحث کیفیت آب در خوزستان در سال‌های اخیر مسائل مختلفی را موجب شده است و برای تامین آب شرب دولت در قالب طرح غدیر آب را از سرشاخه‌های رودخانه دز و کارون به اهواز، خرمشهر و آبادان منتقل کرده و در سال‌های ۱۳۹۷ و ۱۴۰۰ نیز شاهد بروز ناآرامی‌های ناشی از آب در این خطه بودیم دو شهر «شیرین‌شهر» و «رامین» در منطقه در حال توسعه است.
 جالب اینجاست که چندین روز قبل نیز فرزانه صادق مالواجرد معاون شهرسازی و معماری وزارت راه و شهرسازی در گفتگو با خبرگزاری دانشجو تاکید کرد:« ما مشکل آب داریم، مشکل جمعیت داریم، مشکل زیرساخت داریم، مشکل خدمات و پاسخگویی به همین جمعیت را داریم. در سند آمایش سرزمین باید بار جمعیت و فعالیتی را از روی کلانشهرها برداریم».
 او همچنین با اشاره به تمرکز ۸۰درصد جمعیت ایران در کلانشهرهای آن گفت: جای نفس‌کشیدن در کلانشهرها وجود ندارد. وقتی دولت می‌گوید محدودیت استقرار صنعت در ۱۲۰ کیلومتری تهران،۶۰ کیلومتری اصفهان و ۳۰ کیلومتری تبریز را برمی‌داریم یعنی این پیام را می‌دهیم که مردم بیایید در این شهرها مستقر شوید. ما باید هر آنچه که باعث جذب جمعیت و جذب فعالیت بشود باید از روی کلانشهرها برداشته شود».
 هنوز چند ماه از استقرار دولت سیزدهم نگذشته بود که محسن منصوری استاندار تهران ۲۰ دی ۱۴۰۰ خبر از مقررات‌زدایی از قانون منع استقرار صنایع در شعاع ۱۲۰ کیلومتری تهران داد. این یعنی همان چیزی که خانم‌ صادق‌مالواجرد معاون معماری و شهرسازی وزارت راه و شهرسازی در نقد استقرار فعالیت در حاشیه کلانشهرها توصیف کرد.
 با وجود مخالفت‌هایی در بدنه کارشناسی دولت به ویژه در کمیسیون زیربنایی دولت با فشار استانداری تهران این موضوع برای مطرح شدن در هیئت دولت آماده شد. روزنامه «پیام‌ما» در آخرین روز فروردین۱۴۰۱ در مطلبی با تیتر «تبر بر کمر تهران» نسبت به این اقدام دولت و تبعات زیست‌محیطی آن هشدار داد.
 براساس مصوبه تازه واحدهای صنعتی می‌توانند در شعاع ۱۲۰ کیلومتری شهر تهران هم مستقر شوند. یوسف حجت، معاون اسبق محیط زیست انسانی سازمان حفاظت محیط زیست به این روزنامه گفته بود: «این تصمیم اشتباهی بزرگ خواهد بود. اگر هیات دولت مصوبه قبلی را لغو کند این کار به مثابه تبری بر کمر محیط زیست تهران است. مسئولان باید توجه کنند که این تصمیم باعث می‌شود تمرکز صنایع در تهران بیش از پیش افزایش یابد و جمعیت بیشتری روانه تهران شوند».
 چند روز بعد در اردیبهشت ۱۴۰۱ علی سلاجقه معاون رییس‌جمهور و رییس سازمان حفاظت محیط زیست با اشاره به اینکه ۴۸ لکه صنعتی در اطراف تهران وجود دارد که نیازمند سازماندهی است، بارگزاری جدید را خیانت در حق نسل آینده توصیف کرد.
 با این حال «پایگاه اطلاع رسانی دفتر هیئت دولت» خبر داد هیئت وزیران در جلسه مورخ ۱۱ خرداد ۱۴۰۱ با هدف ساماندهی واحدهای صنعتی اطراف تهران براساس اصول زیست محیطی، پیشنهاد معاونت اجرایی رئیس جمهور درخصوص نحوه ساماندهی استقرار شهرک ها و واحدهای صنعتی و معدنی دارای پروانه بهره برداری در محدوده ۱۲۰ کیلومتری تهران را به تصویب رسانده‌است.
 از ابتدای دهه ۹۰ توسعه سواحل «مَکُران» از سوی رهبر ایران مطرح شد.
 در دولت حسن روحانی دور زدن تنگه هرمز برای انتقال سریعتر نفت و صادرات آن در دستور کار قرار گرفت و بندر جاسک به عنوان نقطه‌ای که به هاب انرژی خاورمیانه تبدیل شود هدفگذاری شد.
 سپس با احداث خط لوله‌ای ۱۱۰ کیلومتری از گوره در استان بوشهر به جاسک در استان هرمزگان امکان انتقال نفت به این پایانه صادراتی «مَکُران» شد.
 با این حال هیچ نشانه‌ای از توسعه و بهبود زیرساخت‌ها برای استقرار جمعیت در این شهر دیده نشده است. در تابستان ۱۳۹۳ اعضای شورای شهر جاسک در گفتگو با هفته‌نامه کلیدملی تاکید کردند که توسعه نفتی جاسک صرفا موجب گران‌شدن زمین و اجاره‌بها در این شهر شده است.
 از سوی دیگر با وجود آنکه مسئولان دولتی از ساخت شهرهای جدید در سواحل جنوبی خبر می‌دهند اما به سرعتی که شهرجدید شیخ‌بهایی پیش می‌رود این شهرها پیشرفتی نداشته‌اند.
 مدتی قبل مهرداد بذرپاش وزیر راه و شهرسازی دولت سیزدهم برای افتتاح بخشی از کریدور ساحلی جنوب ایران در استان هرمزگان حاضر شد و تنها ۵۰کیلومتر از یکهزار و ۸۵۰ کیلومتری آماده بهره‌برداری شد.
 بر اساس اعلام شرکت عمران شهرهای جدید ۱۲ شهر جدید در جنوب کشور در حال احداث یا در مرحله مطالعه قرار دارند که ۶ شهر ساحلی و ۶ شهر پس‌کرانه است.
"
2,اقتصاد,افزایش نقش امارات در پروژه‌های انرژی دریای خزر؛ از میدان‌های سردار جنگل و چالوس خبری نیست,نفت و گاز |  ایران |  اقتصاد ایران | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 اوایل ماه گذشته، جمهوری آذربایجان پس از آغاز تولید گاز طبیعی از فاز دوم میدان «شاه‌دنیز» موفق شد تا میدان «آبشرون» را به عنوان دومین میدان بزرگ گاز طبیعی در دریای خزر با سرمایه گذاری خارجی و داخلی به بهره برداری برساند.
 جمهوری آذربایجان در سالهای اخیر از میدان شاه دنیز سالیانه ۱۶ میلیارد متر مکعب گاز به ترکیه و اروپا گاز صادر کرده است. این میدان دارای ۳۵۰ میلیارد متر مکعب ذخایر گاز طبیعی و ۴۵ میلیون تن میعانات گازی است.
 میدان «آبشرون» با عمق ۶۰۰ متری آب، عمیق‌ترین میدان دریای خزر و بیش از ۱۰ برابر عمیق‌تر از میدان «پارس جنوبی» قرار دارد. به همین دلیل، توسعه این میدان بسیار پیچیده بوده و چاه عمیق‌ترین دریای خزر به طول ۷۴۱۱ متر نیز در این میدان حفر شده است.
 شرکت‌های دولتی و خصوصی انرژی امارات حضور فعالی در برخی پروژه‌های نفتی و گازی و حتی تجدیدپذیر در خاورمیانه تا دریای خزر داشته‌اند. امارات از ابزار سرمایه گذاری در بخش زیر ساختار انرژی کشورهای منطقه هم برای افزایش حجم تجارت بهره می گیرد و هم اینگونه سرمایه گذاری‌ها باعث می‌شوند تا اقتصاد این کشور به تدریج خود را با شرایط گذار انرژی و کاهش اتکا به درآمدهای نفتی وفق دهد.
 روز جمعه ۱۳ مرداد ، رسانه های بین المللی به نقل از شرکت ملی نفت ابوظبی ( آدنوک ) اعلام کردند که این شرکت در نظر دارد ۳۰ درصد از سهام میدان گازی آبشرون در آب‌های جمهوری آذربایجان را خریداری کند. آدنوک به ترتیب ۱۵ درصد از سهام شرکتهای توتال فرانسه و سوکار آذربایجان در این پروژه را خریداری خواهد کرد.
 فروش سهام میدان آبشرون به آدنوک هم فرصت نقش آفرینی امارات در بازار گاز طبیعی و ال ان جی را فراهم می کند و باعث افزایش نفوذ سیاسی امارات در منطقه خواهد شد در ضمن امارات می تواند بخشی از گاز طبیعی مورد نیاز این کشور را طریق میدان آبشرون تامین کند.
 در بین کشورهای ساحلی دریای خزر ایران تاکنون نتوانسته است از منابع موجود ( نفت و گاز) در این دریا برداشت نماید و به جرات می توان ادعا کرد که ایران تنها کشوری است که در بین کشورهای ساحلی دریای خزر هیچ برنامه‌ای برای توسعه میادین نفت و گاز نداشته و در این سه دهه نتوانسته است هیچ میدان نفتی یا گازی را توسعه دهد.
 این در حالی است که هر چهار کشور ساحلی دریای خزر با استفاده از منابع مالی و تکنولوژی شرکتهای غربی یا روسی توانستند در آب‌های تحت حاکمیت خود در این دریا نفت و هم گاز تولید کنند .و انتظار می رود با تکمیل پروژه های فعلی ظرفیت تولید گاز طبیعی در بین کشورهای ساحلی در دهه آینده نیز افزایش یابد.
 در حال حاضر، بالاترین میزان برداشت گاز طبیعی در دریای خزر متعلق به آذربایجان است. سواحل این کشور در برخی مناطق به شدت کم‌عمق هستند و در بعضی موارد حتی به زیر ۱۰ متر عمق می‌رسند. به عبارت دیگر، این قابلیت به آذربایجان اجازه می‌دهد که میزان برداشت قابل توجهی از این منبع را انجام دهد.
 میدان نفتی سردار جنگل تنها میدان کشف شده توسط ایران در حوزه خزر جنوبی است که در ساختارهای هیدروکربوری قرار دارد. کشف این میدان نفتی به سال ۱۳۹۱ برمی‌گردد و تا کنون تولید نفتی از این میدان انجام نشده است، تنها اکتشاف و حجم مخزن آن تأیید شده است.
 در گزارشی که خبرگزاری فارس در بهمن ۱۴۰۰ در مورد وضعیت میدان سردار جنگل منتشر کرده بود آمده است که ایران در دریای خزر فقط دو سکوی نفتی در اختیار دارد.
 این دو سکو به شامل سکوی نیمه‌شناور امیرکبیر می‌شود که برای عملیات در آبهای عمیق مناسب است و توانایی حفاری تا عمق ۱۰۰۰ متر از سطح آب را دارد. سکوی دیگر به نام جک‌آپ الیما متعلق به بنیاد مستضعفان می باشد و برای عمق‌های کمتر تا حدود ۶۰ و ۷۰ متر قابل استفاده است.
 ۱۹ اوت ۲۰۲۱ سایت تحلیلی اویل پرایس از کشف میدان عظیم گازی چالوس توسط ایران در دریای خزر خبر داد. این نشریه ادعا کرده بود که ایران می تواند با تولید گاز طبیعی از این میدان ۲۰ درصد گاز طبیعی مورد نیاز اتحادیه اروپا را تامین کند.
 «اویل پرایس» در گزارش دوم خود در مورد میدان گازی چالوس که در نوامبر ۲۰۲۱ منتشر کرد مدعی شد که ایران به توافقی به ارزش چند تریلیون دلار برای توسعه و اکتشاف میدان گازی چالوس دست یافته است.
 «اویل پرایس» مدعی شد که پس از مطالعات دقیق توسط روسیه، ذخایر این میدان ۷.۱ تریلیون متر مکعب گاز طبیعی برآورد شده است.
 سهام این پروژه به ادعای اویل پرایس به این ترتیب اعلام شد: شرکت‌های روسی ۴۰ درصد شرکتهای چینی ۲۸ درصد و شرکت نفت خزر ایران ۲۵ درصد . مدیریت واقعی این پروژه نیز به عهده شرکت‌های نفتی ایرانی نزدیک به سپاه پاسداران انقلاب اسلامی خواهد بود.
 با وجود گذشت دو سال از اعلام کشف این میدان و تکذیب مکرر دولتمردان رئیسی در مورد عدم وجود این میدان تاکنون فعالیت خاصی برای اکتشاف و استخراج منابع گاز طبیعی این میدان صورت نگرفته است.
 به رغم غفلت ایران از منابع موجود در دریای خزر و تداوم ناترازی در بخش گاز طبیعی کشورهای همسایه ساحلی پروژه های نفت و گاز طبیعی خود در دریای خزر را طبق برنامه ادامه می دهند.
 شرکت نفت آدنوک نه تنها برنامه جامع خود برای تولید نفت کم کرین ادامه می دهد تا زودتر به اهداف زیست محیطی امارات دست یابد، بلکه با سرمایه گذاری در پروژه های انرژی از دریای خزر تا دریای مدیترانه باعث گسترش نفوذ سیاسی امارات در منطقه نیز می گردد.
 با توجه به روابط خوب و روبه گسترش آذربایجان و امارات باید شاهد عملیاتی شدن فروش سهام میدان آب شرون به شرکت آدنوک امارات در کوتاه مدت بود.
 براساس بیانیه هیات دولت امارات که در ماه تیر گذشته منتشر شد، این کشور در نظر دارد سهم انرژی های تجدیدپذیر را طی هفت سال آینده سه برابر افزایش دهد.
 به گفته بن راشد در راستای تامین تقاضای روز افزون برق، این کشور ۲۰۰ میلیارد درهم (۵۴ میلیارد دلار) در هفت سال آینده برای انرژی های تجدید پذیر سرمایه‌گذاری خواهد کرد.
 طبیعی است که بخشی از سرمایه گذاری امارات در زیر ساختار انرژی کشورهای حوزه دریای خزر و آسیای میانه خواهد بود در جریان سفر اخیر اردوغان به امارات دو طرف توافق کردند که شرکتهای اماراتی در پروژه های نیروگاههای فراساحلی ترکیه و ساختن توربین های بادی در ترکیه سرمایه گذاری نمایند.
 امارات و آذربایجان به تدریج خود را با اقتصاد مطابق با گذار انرژی وفق می دهند اما سهم ایران در بازار جهانی انرژی روز به روز نه تنها کاهش می یابد بلکه با فرا رسیدن فصول سرد سال دامنه بحران انرژی نیز افزایش خواهد یافت.
"
3,اقتصاد,رئیس‌جمهور برزیل: از ایجاد پول بریکس حمایت می‌کنیم,اقتصاد جهان |  روسیه |  چین |  ایران |  آفریقای جنوبی |  اقتصاد ایران |  برزیل |  هند | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 با شروع پانزدهمین اجلاس کشورهای گروه بریکس در آفریقای‌جنوبی، سران چین و برزیل بر تقویت نفوذ کشورهای موسوم به «جنوب جهانی» تاکید کردند. لولا داسیلوا، رئیس‌جمهور برزیل، همچنین گفت کشورش از ایجاد ارز تجاری بریکس حمایت می‌کند.
 در اجلاس امسال بریکس، سران پنج کشور اصلی بجز روسیه حضور دارند. ولادیمیر پوتین که دادگاه کیفری بین‌المللی برای «جنایت جنگی» در اوکراین برایش حکم جلب بین‌المللی صادر کرده است، با ارتباط ویدئویی شرکت می‌کند. سرگی لاوروف، وزیر خارجه، نماینده روسیه در اجلاس است.
 به گفته مقام‌های آفریقای جنوبی، رئیس دوره‌ای بریکس، رهبران حدود ۵۰ کشور دنیا در اجلاس امسال شرکت می‌کنند، بیش از ۴۰ کشور برای عضویت اظهار علاقه کرده‌اند و بیش از ۲۰ کشور از جمله ایران درخواست عضویت داده‌اند.
 ابراهیم رئیسی، رئیس جمهور ایران، فردا (چهارشنبه اول شهریور) به ژوهانسبورگ می‌رود. این نشست در میان تدابیر شدید امنیتی سه روز ادامه دارد و عنوان رسمی امسال آن، «بریکس و آفریقا» است.
 در آستانه شروع رسمی اجلاس، شی جین‌پینگ، رئیس‌جمهور چین، با تاکید بر اهمیت همکاری کشورش با آفریقای جنوبی گفت: «ما لازم است که همکاری استراتژیک را محکم‌تر کنیم و چندجانبه‌گرای واقعی را بکار بگیریم و برای تقویت حضور و صدای کشورهای جنوب جهانی تلاش کنیم.»
 لولا داسیلوا رئیس‌جمهور برزیل هم گفت از ایجاد پول بریکس، پول مشترکی برای مبادلات تجاری کشورهای عضو، حمایت می‌کند. او همچنین گفت:
 «ما نمی‌خواهیم نقطه مقابل کشورهای گروه۷، گروه ۲۰ یا ایالات متحده باشیم.»
 «ما [کشورهای جنوب جهانی] فقط می‌خواهیم خود را سازماندهی کنیم.»
 بنا به تعریف سازمان ملل، «جنوب جهانی» به کشورهایی گفته می‌شود در آسیا، آمریکای لاتین و کارائیب. کشورهای «شمال جهانی» عبارتند از: ایالات‌متحده و کانادا، اروپا، اسرائیل، ژاپن، کره‌جنوبی، استرالیا و نیوزیلند.
 برزیل، روسیه، هند، چین و آفریقای جنوبی اعضای اصلی بریکس هستند. نام بریکس از حروف اول نام این کشورها به زبان انگلیسی گرفته شده است. این پنج کشور، بیش از ۳۰ درصد تولید ناخالص و بیش از یک‌چهارم تجارت جهانی و حدود چهل درصد جمعیت دنیا را تشکیل می‌دهند.
 به گفته مقام‌های آفریقای جنوبی که ریاست دوره‌ای بریکس را به عهده دارد، بیش از «چهل» کشور درخواست عضویت داده‌اند. این کشورها محدوده جغرافیایی وسیعی را در بر می‌گیرند از آرژانتین، جنوبی‌ترین کشور دنیا گرفته تا جنوب و شرق آسیا. ایران، عربستان، مصر و ونزوئلا از کشورهایی هستند که درخواست عضویت داده‌اند. این کشورها هر کدام در مراحل مختلف توسعه با جهت‌گیری‌های متفاوت سیاسی هستند.
 بین چین و هند، دو عضو اصلی هم رقابت جدی وجود دارد. دو روزنامه بریتانیایی گاردین و دیلی میل از قول پل ماشاتیله معاون رئیس‌جمهور آفریقای جنوبی نوشتند «تنش در روابط» چین و هند، باعث شد دهلی نو جلوی تلاش آفریقای جنوبی را برای انتقال میزبانی نشست امسال به چین بگیرد.
 بنا بر این گزارش، آفریقای جنوبی نگران بود حضور ولادیمیر پوتین در اجلاس، به روابطش با غرب لطمه وارد کند. این دو روزنامه نوشتند ناندرا مودی نخست‌وزیر هند در حاشیه نشست با شی جین‌پینگ ملاقات می‌کند.
 پیش از شروع اجلاس، سیریل راماپوسا رئیس‌جمهور آفریقای جنوبی با شی جین‌پینگ در پرتوریا، پایتخت آفریقای جنوبی، ملاقات کرد. آقای شی برای یک دیدار رسمی به آفریقای جنوبی سفر کرده و در اجلاس بریکس هم شرکت می‌کند. دو کشور امروز قراردادی را در زمینه تجارت و انرژی به امضا می‌رسانند.
 رئیس‌جمهور برزیل در سخنانش در اجلاس گفت بریکس می‌خواهد سازوکار تصمیم‌گیری‌های سیاسی در دنیا «عادلانه‌تر» شود.
 او این را زیر سوال برد که کشورهای دیگر نمی‌توانند عضو دائمی شورای امنیت باشند: «چه کسی گفته کشورهایی که در ۱۹۴۵ در آنجا قرار گرفتند باید همان جا بمانند. دنیا عوض شده، سیاست هم عوض شده.»
 او به «بسته بودن» عضویت در گروه هفت هم انتقاد کرد و آن را «باشگاهی برای ثروتمندان» خواند و گفت «حتی وقتی برزیل ششمین اقتصاد بزرگ دنیا شد، ابتدا به عنوان مهمان و بعد به عنوان شرکت‌کننده دعوت شد» نه به عنوان عضو.
 آقای لولا تاکید کرد که بریکس باید به روی همه کشورها باز باشد اما باید قواعد و مقرراتی تدوین شوند تا کشورهای مخالف بریکس نتوانند به آن بپیوندند.
 او با حمایت از عضویت آرژانتین گفت: «کشوری داریم مثل آرژانتین که در حال حاضر نمی‌تواند دلار بخرد. آنها در شرایط سختی هستند چون دلار ندارند. برای صادرات به برزیل آنها نباید به دلار نیاز داشته باشند. بگذارید پولی را بین خودمان ایجاد کنیم.»
 او گفت بانک‌های کشورهای عضو می‌توانند «تا آخر ماه» به توافقی برای مبادلات پولی در تجارت بین خود برسند، «مثلا بین چین و برزیل، بین برزیل و هند.»
 آقای لولا گفت هدف از ایجاد ارز تجاری بین برزیل و دیگر کشورها «نفی دلار» نیست: «دلار همچنان ارزش الان خود را خواهد داشت و این مهم است. اما اگر ما پول برای خریدن دلار نداشته باشیم، نباید مجبور باشیم دلار بخریم. می‌توانیم با ارز خودمان معامله کنیم.»
 بررسی درخواست‌های عضویت دیگر کشورها، همکاری‌های اقتصادی و تجاری و همچنین نقش سازمان ملل از دستورکارهای نشست است.
 به گفته کسری ناجی، خبرنگار اعزامی بی‌‌بی‌سی فارسی به این اجلاس، «مهم‌ترین موضوع مورد بحث چگونگی گسترش این گروه به عنوان وزنه‌ای در مقابل گروه هفت کشور صنعتی است.»
 «دلارزدایی» از جمله موضوعات دیگر مطرح در بریکس ۲۰۲۳ است. به عبارت دیگر، بریکس در حال بررسی انفصال از دلار بعنوان ارز معیار تجارت بین‌المللی است.
 به گزارش نومسا ماسکو خبرنگار بی‌بی‌سی از ژوهانسبورگ، «۷۰ درصد تجارت دنیا با دلار انجام می‌شود و کشورهای بریکس قصد دارند با ایجاد یک پول مشترک، نفوذ آمریکا بر تجارت جهانی را کاهش و نفوذ خود را افزایش دهند.»
 علاوه بر این، بانک کشورهای بریکس (بانک توسعه نوین) برای کشورهایی مانند ایران و روسیه که با تحریم‌های بانکی گسترده آمریکا مواجه‌اند، مزایای ویژه‌ای خواهد داشت.
 این بانک سامانه اعلام پرداختی برای کشورهای عضو دارد که بدیلی برای سامانه مالی ارتباطات بین‌بانکی جهانی سوئیفت به شمار می‌آید. در حال حاضر ایران و روسیه به خاطر تحریم‌ها از دسترسی به سوئیفت محروم‌اند.
 کشورهای عضو بریکس رکوردهای زیادی دارند:
 در میان این غول‌ها، آفریقای‌جنوبی شاید کوچک به نظر برسد اما تنها کشور آفریقایی بریکس است، از نظر تولید ناخالص داخلی دومین اقتصاد بزرگ آفریقاست (یا با برآوردی دیگر سومین)، سومین ارتش بزرگ آفریقا را دارد هرچند از نظر مساحت و جمعیت (حدود شصت میلیون)، در این قاره ششم است. ژوهانسبورگ، بزرگترین و ثروتمندترین شهر آفریقای جنوبی،پایتخت اقتصادی آفریقا محسوب می‌شود.
 کشورهای بریکس از مهم‌ترین تولیدکنندگان کالا، خدمات و مواد خام در دنیا هستند و پیش‌بینی شده در آینده سهم خود را بیشتر کنند. به نوشته اکونومیست، کشورهای بریکس هنوز از نظر تولید ناحالص داخلی پشت سر کشورهای گروه ۷ هستند اما دو برابر اتحادیه اروپا تولید دارند.
 یکی دیگر از اهداف بریکس انفصال از دلار بعنوان ارز معیار تجارت بین‌المللی است. به گفته روسیه تشکیل صندوق «ذخیره ارزی بین‌المللی» براساس ارز کشورهای عضو در جریان است.
"
4,اقتصاد,جهان خودرو؛ معرفی اولین مدل الکتریکی لامبورگینی,خودروهای برقی |  رانندگی |  صنعت خودرو | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 این هفته در جهان خودرو: نمایش کانسپتی از اولین مدل الکتریکی لامبورگینی، معرفی گران‌ترین ماشین الکتریکی جهان، نسل جدید بنزی که با پورشه ۹۱۱ رقابت می‌کند و رونمایی از گران‌ترین و قوی‌ترین مدل اسپرت فورد
 لامبورگینی در حاشیه جشنواره خودروهای کلاسیک در شهر مانتری در ایالت کالیفرنیا، کانسپتی به نام لانزادور (Lanzador) رونمایی کرد که قرار است مبنای ساخت اولین مدل الکتریکی این کارخانه باشد.
 لامبورگینی در حال حاضر دو مدل اسپرت و یک شاسی‌بلند در محصولاتش دارد و لانزادور ترکیبی از این دو است. این ماشین در سال ۲۰۲۸ به عنوان چهارمین مدل خودروساز ایتالیایی به بازار عرضه خواهد شد.
 میتجا بورکرت (Mitja Borkert)، مدیر طراحی لامبورگینی می‌گوید در طراحی لانزادور از سفینه‌های فضایی و مدل‌های گذشته کارخانه الهام گرفته شده است. به گفته او این کانسپت علاوه بر اولین مدل الکتریکی لامبورگینی، نمایی از مدل‌های آینده کارخانه را هم نمایش می‌دهد.
 لانزادور برای چهار سرنشین جا دارد و علاوه بر جای بار در پشت‌ صندلی‌های عقب، یک صندوق هم در جلو دارد. ماشین دو نمایشگر دارد که یکی روبروی راننده و دیگری روبروی سرنشین کنار راننده است. یک کنسول با ارتفاع زیاد بین دو صندلی جلو است که دکمه‌های کنترل حالت رانندگی و روشن کردن ماشین روی آن است و زیر کنسول فضایی برای قرار دادن وسایل کوچک تعبیه شده است. لامبورگینی برای ساخت بخش‌هایی از اتاق از مواد بازیافتی استفاده کرده تا نشان دهد در تولید مدل‌های آینده‌اش به حفظ محیط زیست بیشتر توجه خواهد کرد.
 اطلاعات فنی دقیقی از لانزادور منتشر نشده است. استفان وینکلمن، مدیر لامبورگینی می‌گوید مهندسان کارخانه در دو سال آینده ترکیب ایده‌آل قدرت و مسافتی که ماشین با هر بار شارژ حرکت می‌کند را تعیین خواهند کرد. ماشین دو موتور الکتریکی دارد که به گفته آقای وینکلمن قدرتش بیش از یک مگاوات خواهد بود که معادل حدود ۱۳۵۰ اسب بخار است. او همچنین می‌گوید مسافتی که ماشین با هر بار شارژ حرکت می‌کند بیشتر از ۳۰۰ مایل (۴۸۲ کیلومتر) خواهد بود.
 روند الکتریکی شدن صنعت خودرو برای لامبورگینی چالشی بزرگ است. محصولات این شرکت به موتورهای بنزینی دوازده سیلندر و ده سیلندر پر سر و صدا مشهورند و استفاده از موتورهای الکتریکی بی‌صدا بخشی از هویت کارخانه را از بین می‌برد. این شرکت پروژه ساخت اولین مدل الکتریکی‌اش را دو سال پیش آغاز کرده و می‌گوید لانزادور را پنج سال زودتر از تولید نمایش داده تا مشتریان را برای این تغییر بزرگ آماده کند. آقای وینکلمن در پاسخ به خبرنگاران گفت که مهندسان شرکت در حال بررسی راه‌حل‌های مختلف برای حفظ صدای مشهور موتورهای لامبورگینی در محصولات الکتریکی کارخانه هستند.
 امسال شصتمین سال تاسیس لامبورگینی است. این شرکت اعلام کرده که در شش ماه اول سال ۲۰۲۳، پنج هزار و ۳۴۱ دستگاه ماشین فروخته که رکورد تازه‌ای برای کارخانه است. شاسی‌بلند اوروس و مدل اسپرت اوراکان پرفروش‌ترین مدل‌های شرکت است و لامبورگینی می‌گوید هر دو مدل به طور کامل پیش‌فروش شده‌اند و دیگر برای آنها سفارش نمی‌گیرد.
 پینین‌فارینا، خودروساز اسپرت ایتالیایی یک سوپرکار الکتریکی بدون سقف به نام B95 ساخته که می‌گوید رانندگی با آن شبیه به راندن ماشین مسابقات فرمول یک و همزمان پرواز با هواپیمای جنگی قدیمی است.
 پینین‌فارینا نامی آشنا در طراحی خودرو است. استودیوی طراحی پینین‌فارینا توسط باتیستا پینین‌فارینا در سال ۱۹۳۰ میلادی تاسیس شد و مدل‌های مشهور زیادی برای کارخانه‌های مختلف از جمله فراری، آلفارومئو و لانچیا طراحی کرد. در سال ۲۰۱۵ ماهیندرا، خودروساز هندی، امتیاز نام پینین‌فارینا را خرید تا مدل‌های لوکس الکتریکی با این نام را در کارخانه‌ای در ایتالیا بسازد.
 اولین مدل پینین‌فارینا سوپرکاری به نام باتیستا است که تولیدش از سال گذشته آغاز شده است. این شرکت همچنین یک شاسی‌بلند لوکس الکتریکی به نام پیورا در دست تولید دارد. پینین‌فارینا در ساخت این ماشین‌ها با کارخانه ریماک همکاری می‌کند. ریماک، کارخانه‌ای در کرواسی و تولیدکننده یکی از اولین سوپرکارهای الکتریکی است و اکنون مالک کارخانه بوگاتی هم است.
 B95 روی پلتفرم مدل باتیستا ساخته می‌شود. ماشین چهار موتور الکتریکی دارد که در مجموع ۱۹۰۰ اسب بخار نیرو تولید می‌کنند. پینین‌فارینا می‌گوید شتاب صفر تا ۱۰۰ کیلومتر در ساعت ماشین زیر دو ثانیه و حداکثر سرعتش ۳۰۰ کیلومتر در ساعت است.
 ماشین سقف و شیشه جلو ندارد. برای اینکه باد مزاحم راننده نشود،‌ بخش شیشه‌ای کوچکی بالای فرمان و روبروی سرنشین کنار راننده است که هنگام حرکت بالا می‌آید و جریان باد را به بالای سر سرنشینان هدایت می‌کند. پینین‌فارینا همچنین برای سرنشینان کلاه ایمنی ساخته که طرحش با رنگ و تودوزی ماشین هماهنگ است.
 B95 در سال ۲۰۲۵ به بازار خواهد آمد. قیمت ماشین چهار میلیون و ۴۰۰ هزار یورو (چهار میلیون و ۸۰۰ هزار دلار) است و تنها ده دستگاه از آن ساخته خواهد شد. با این قیمت، B95 در حال حاضر گران‌ترین ماشین الکتریکی جهان است.
 نسل AMG، زیرمجموعه ماشین‌های اسپرت مرسدس-بنز سال آینده نسل جدیدی از مدل GT کوپه را به بازار عرضه می‌کند. نسل اول این ماشین ده سال پیش تولید شد و بنز در طول یک دهه گذشته تلاش کرده آن را به عنوان رقیبی جدی برای پورشه ۹۱۱ معرفی کند.
 تغییرات ظاهری نسبت به نسل اول مدل GT کوپه جزیی است و تنها چراغ‌ها و جلوپنجره عوض شده است. تغییر مهم اضافه شدن دو صندلی کوچک است که بیشتر برای نشستن کودکان مناسب است و می‌توان با خواباندن آنها جای بار را بیشتر کرد. ماشین از نظر فنی اشتراک زیادی با بنز SL دارد که مدل بدون سقف جدید کارخانه است.
 موتور هشت سیلندر ماشین به سبک دیگر مدل‌های AMG با دست و توسط یک نفر ساخته و نام سازنده روی موتور درج می‌شود. AMG دو مدل از GT تولید می‌کند. قدرت مدل قوی‌تر ۵۸۵ اسب بخار، حداکثر سرعتش ۳۱۵ کیلومتر در ساعت و شتاب صفر تا ۱۰۰ کیلومتر در ساعتش ۳.۲ ثانیه است. قدرت مدل ضعیف‌تر ۴۷۶ اسب بخار، حداکثر سرعتش ۲۹۵ کیلومتر در ساعت و شتابش ۳.۹ ثانیه است.
 نیروی موتور در هر دو مدل با یک جعبه دنده ۹ سرعته اتوماتیک به چرخ‌ها منتقل می‌شود. راننده این انتخاب را دارد تا نیروی موتور را به هر چهار چرخ یا فقط به چرخ‌های عقب منتقل کند. مدل‌های معمولی GT یک بال متحرک در عقب دارند که با تغییر دادن مسیر باد باعث چسبندگی بیشتر ماشین به جاده می‌شود. GT یک مدل سفارشی هم دارد که یک بال ثابت در عقب دارد و قطعاتی از ماشین با فیبرکربن ساخته شده است.
 قیمت ماشین هنوز اعلام نشده، اما احتمال داده می‌شود که از قیمت پایه ۱۲۰ هزار دلاری نسل فعلی گران‌تر باشد. قیمت پورشه ۹۱۱ توربو که نزدیک‌ترین رقیب ماشین به شمار می‌رود، حدود دویست هزار دلار است. بنز در سال‌های اخیر بر ساخت ماشین‌های گران‌تر تمرکز کرده است. خبرگزاری بلومبرگ گزارش داده که میانگین قیمت محصولات بنز نسبت به سال ۲۰۱۹ چهل درصد گران‌تر شده است.
 فورد برای رقابت با ماشین‌های اسپرت اروپایی قوی‌ترین مدل موستانگ را به بازار عرضه می‌کند. این ماشین که نامش موستانگ GTD است، براساس مدل مسابقه‌ای موستانگ ساخته شده و از سال آینده در تعدادی محدود تولید خواهد شد.
 فورد مدل مسابقه‌ای موستانگ GT3 را به تازگی رونمایی کرده است. این ماشین با همکاری شرکت کانادایی مولتی‌ماتیک ساخته شده و قرار است فورد سال آینده با آن در مسابقات استقامت لومان شرکت کند.
 ساخت ماشینی براساس GT3 که مجوز رانندگی در خیابان را داشته باشد ایده جیم فارلی، مدیر عامل فورد است که چند ماه پیش این ایده را در شبکه اجتماعی اکس (توییتر سابق) مطرح کرد. آقای فارلی همزمان با رونمایی ماشین گفت: « به خودم قول داده‌ام همیشه تیمم را طوری تشویق کنم تا با ساخت ماشینی ویژه دستاوردی خارق‌العاده داشته باشد». او همچنین گفت که می‌خواهد این ماشین پورشه، آستون مارتین و مرسدس-بنز را به دردسر بیاندازد.
 فورد می‌گوید ماشین را برای عملکرد بهتر از نو طراحی کرده است. قدرت موتور هشت سیلندر ماشین به طور رسمی اعلام نشده، اما پیش‌بینی می‌شود موستانگ GTD ۸۰۰ اسب بخار نیرو داشته باشد که قوی‌ترین مدلی است که تاکنون از موستانگ ساخته شده است. سیستم فنربندی ماشین هم نسبت به مدل معمولی موستانگ کاملا تغییر کرده و ماشین طوری مهندسی شده که وزنش به نسبت مساوی بین جلو و عقب تقسیم شود تا عملکرد بهتری داشته باشد.
 GTD حاصل استراتژی تازه فورد برای افزایش سود است. این کارخانه از مدل‌های مشهور خود از جمله برونکو، موستانگ و F-150 نمونه‌های ویژه در تعداد محدود می‌سازد تا به طرفداران این ماشین‌ها با قیمتی بیشتر بفروشد.
 قیمت GTD ۳۰۰ هزار دلار است که ده برابر قیمت ارزان‌ترین مدل موستانگ است. مشتریان GTD می‌توانند ماشین خود را با هر رنگی که دل‌شان بخواهد سفارش دهند. فورد اعلام کرده که با توجه به تعداد محدود تولید، خریداران را گزینش خواهد کرد.
"
5,اقتصاد,پول‌های مسدود شده ایران در کره جنوبی از هفته پیش «در حال انتقال به سوئیس و تبدیل به ارزهای قابل دسترس برای ایران است»,کره جنوبی |  تحریم ایران |  ایران |  اقتصاد ایران |  حسن روحانی | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 رویترز به نقل از رسانه‌های کره جنوبی گزارش‌ داده است که پول‌های مسدود شده ایران در این کشور که آمریکا به تازگی مجوز آزادسازی آنها صادر کرده بود، هفته گذشته برای تبدیل به ارز قابل انتقال و ارسال به ایران به بانک مرکزی سوئیس منتقل شده است.
 قرار است این پول در دو مرحله به ارزهایی تبدیل شود که برای ایران قابل دسترس باشد.
 خبرگزاری «یونهاپ» کره جنوبی به نقل از یک منبع که نخواست نامش فاش شود گفته است که بانک مرکزی سوئیس قصد دارد معادل ۶ میلیارد دلار پول ایران را که در بانک‌های کره‌ای به وون-واحد پولی این کشور نگهداری می‌شوند، به دلار و سپس به یورو تبدیل کند.
 او همچنین گفته طی پنج هفته، قرار شده هر روز حدود ۳۰۰ میلیارد تا ۴۰۰ میلیارد وون کره جنوبی به همین شیوه به ارزهای قابل انتقال تبدیل شود. هر دلار آمریکا حدودا معادل ۱۳۴۴ وون کره جنوبی است.
 یک مقام وزارت دارایی کره جنوبی در پاسخ به پرسش خبرگزاری رویترز گفته به سبب حساسیت «حقوقی و دیپماتیک» از اظهارنظر در این باره خودداری کرده است.
 همزمان ناصر کنعانی، سخنگوی وزارت امور خارجه ایران هم امروز در گفتگو با خبرنگاران به دو موضوع آزادی زندانیان آمریکایی در ایران و آزادسازی پول‌های مسدود شده ایران در کره جنوبی پرداخته است.
 او گفته: «بازه زمانی مشخص شده در این ارتباط از سوی مقامات ذیربط حداکثر تا سقف دو ماه در نظر گرفته شده بود و در این مسیر توافق شکل گرفت.»
 ایران و آمریکا اخیرا در مذاکراتی «غیرمستقیم» بر سر این دو موضوع به توافق رسیدند.
 بعضی گزارش‌ها حاکی از آن است که دارایی‌های ایران به بانکی در قطر منتقل خواهد شد.
 حدود ۹ روز پیش بود که رئیس بانک مرکزی ایران از آزادسازی منابع ارزی مسدود شده ایران در کره جنوبی خبر داد.
 این منابع قرار است برای خرید کالاهای «غیرتحریمی» مورد استفاده ایران قرار گیرد.
 محمدرضا فرزین، رئیس بانک مرکزی ایران البته با انتقاد از دولت قبل گفت رقم هفت میلیارد دلار دارایی ایران در کره جنوبی به شش میلیارد دلار رسیده که دلیل آن کاهش نرخ برابری پول ملی کره جنوبی در برابر دلار بوده است.
 او تلویحا بانک مرکزی دولت حسن روحانی را به اهمال در تبدیل دارایی‌های مسدود شده ایران به ارزهای معتبر متهم کرد.
 عبدالناصر همتی، رئیس اسبق بانک مرکزی ایران هم در پاسخی مفصل گفت که کاهش منابع در بانک‌های کره جنوبی «برخلاف گفته آقای فرزین، صرفا به دلیل کاهش برابری ارزش وون کره در مقابل یورو و دلار نبود.»
 تا پیش از خروج آمریکا از برجام و اجرایی شدن تحریم‌های نفتی، کره جنوبی سومین خریدار بزرگ نفت ایران بود اما همزمان اولین کشوری شد که بعد از تحریم‌های آمریکا واردات نفت از ایران را متوقف کرد.
 پیش از آغاز تحریم‌های نفتی در سال ۲۰۱۸ میلادی، کره جنوبی ماهانه ۱۸/۵میلیون بشکه نفت از ایران خریداری می‌کرد که حتی پس از اعمال تحریم‌ها با صدور معافیت‌های موقت مدتی هم ادامه یافت.
 این روند در نیمه اول سال ۲۰۱۹ میلادی متوقف شد.
 موضوع بدهی اخیر کره جنوبی به ایران، مربوط به عواید نفتی ایران است که با آغاز تحریم‌های نفتی و بانکی، به مشکل انتقال پول به ایران دامن زد. از آن زمان تهران به غیر از کانال‌های دیپلماتیک و اقدامات حقوقی، تهدیداتی را هم متوجه سئول کرد که در مقاطعی روابط دو کشور دچار تنش شد. این دو کشور سفرای یکدیگر را هم احضار کرده بودند.
 در زمستان سال ۱۳۹۹، سپاه پاسداران ایران یک نفتکش متعلق به کره جنوبی را توقیف و خدمه آن را بازداشت کرد.
 ایران علت توقیف را «آلودگی زیست محیطی» اعلام کرد هرچند این نفتکش پس از سه ماه آزاد شد.
 طی سال‌های اخیر بحث بر سر آزادسازی پول‌های ایران که در دو بانک کره‌ای مسدود شده بود ادامه داشت و به طور مکررا خبرهایی- هر چند تائید نشده- درباره آزادسازی آنها در رسانه‌های ایران منتشر می‌شد.
 بسیاری معتقد بودند که دولت ایران بخصوص در زمان بحران‌های ارزی طی این سالها، با انتشار این نوع خبرها به نوعی «خبر درمانی» می‌کرده و در تلاش بوده تا از تلاطم در بازار ارز بکاهد.
"
6,اقتصاد,چین نرخ بهره وام‌های کوتاه مدت را برای مقابله با بحران اقتصادی کاهش داد,کسب و کار |  چین |  تعطیلی و محدودیت‌های کرونا | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 بانک مرکزی چین نرخ‌ بهره وام‌های یک ساله- که یکی از دو نرخ مرجع بهره بانکی در این کشور محسوب می‌شود- را برای دومین بار طی سه ماه اخیر کاهش داده است.
 در چین دو نرخ مرجع بهره بانکی وجود دارد؛ به غیر از نرخ بهره یک ساله که مورد استفاده بسیاری از وام گیرندگان برای کوتاه مدت است، نرخ دوم مرجعی هم در نظام اقتصادی این کشور وجود دارد که پنج ساله‌است و مبنایی برای وامهای بلند مدت‌تر نظیر وام مسکن است.
 دولت چین در اقدام اخیر خود نرخ سود بلند مدت را دست‌نخورده باقی گذاشته ولی نرخ پایه وام یک ساله خود را از ۳/۵۵ درصد به ۳/۴۵ درصد کاهش داده است.
 این کشور که دومین اقتصاد بزرگ جهان است، بشدت در تلاش است تا پیامدهای اقتصادی همه‌گیری کرونا را پشت سر بگذارد.
 روند بهبود اقتصادی چین پس از همه‌گیری کرونا به دلیل بحران مسکن، کاهش صادرات و خریدهای کمتر مصرف‌کنندگان آسیب دیده است.
 اقدام چین در کاهش نرخ بهره در حالی صورت می‌گیرد که سایر اقتصادهای بزرگ جهان برای مقابله با نرخ تورم بالا، نرخ‌های بهره بانکی خود را افزایش داده‌اند.
 بانک خلق چین آخرین بار تقریبا دو ماه پیش در ماه ژوئن نرخ یک ساله خود را که بیشتر وام‌های مسکن و تجاری چین مبتنی بر آن است، کاهش داد.
 جون بی لیو از شرکای سرمایه‌گذاری ترایبکا به بی‌بی‌سی گفت که اقدام تازه چین در کاهش نرخ بهره، بعید است تاثیر زیادی داشته باشد اما نشان‌دهنده تعهد دولت چین به احیای اقتصاد این کشور است.
 او افزود: «ما به یک بسته محرک بزرگتر برای تقویت اعتماد و در نتیجه افزایش مصرف و رشد نیاز خواهیم داشت. بدون آن، اقتصاد در خطر سقوط به سوی تورم منفی است. مشکلی که غلبه بر آن دشوارتر خواهد بود.»
 اقتصاددانان همچنین انتظار داشتند که بانک خلق چین نرخ اولیه وام پنج ساله خود را که وام‌های مسکن کشور به آن وابسته است، کاهش دهد، اما این کار صورت نگرفت و این نرخ بدون تغییر در حد ۴/۲ درصد باقی ماند.
 با وجود این، هفته گذشته در اقدامی غیرمنتظره، نرخ‌های کوتاه‌مدت و میان‌مدت هم در چین کاهش یافت.
 کاترین یئونگ، مدیر سرمایه‌گذاری در شرکت فیدلیتی اینترنشنال، گفت: «ممکن است کاهش بیشتر نرخ‌ها هم در ارتباط با مخارج دولت و همچنین اقدامات هدفمند برای کمک به بازار املاک در پیش باشد.»
 او افزود در حالی که پکن در تلاش برای بازگرداندن اعتماد است، مقامات هم به پیامدهای بلندمدت این سیاست‌ها توجه خواهند کرد.
 اقتصاد چین برای غلبه بر چندین مشکل عمده در پی همه‌گیری کرونا، که شاهد تعطیلی بسیاری از نقاط جهان بود، تلاش کرده است.
 مشکلات جدی در بازار املاک چین هفته گذشته و زمانی برجسته شد که شرکت عظیم املاک و مستغلات اورگراند این کشور در ایالات متحده اعلام ورشکستگی کرد تا از حمایت‌های قانونی بهره‌مند شود.
 اعلام ورشکستگی این شرکت بحران‌زده در دادگاهی در نیویورک با استفاده از قانون «فصل ۱۵» صورت گرفت.
 این قانون دارایی‌های یک شرکت خارجی در آمریکا را تحت حفاظت قرار می‌دهد و امکان قسط بندی بدهی‌های آن را فراهم می‌کند.
 اورگراند به شدت بدهکار و همچنان درحال مذاکره برای رسیدن به توافق چند میلیارد دلاری با طلبکاران است.
 در اوایل این ماه کانتری گاردن، یکی دیگر از بزرگترین توسعه‌دهندگان املاک این کشور، هشدار داد که ممکن است زیان این شرکت در شش ماه اول امسال به ۷ میلیارد و ششصد میلیون دلار برسد.
 آمار رسمی در همان هفته نشان داد که چین برای اولین بار در بیش از دو سال گذشته تورم منفی داشته است.
 این در حالی بود که شاخص رسمی قیمت مصرف‌کننده که معیاری برای سنجش تورم است، در ماه گذشته نسبت به سال قبل ۰/۳ درصد کاهش یافت.
 در همین حال، ارقام رسمی نشان داد که واردات و صادرات چین در ماه ژوئیه به شدت کاهش یافته است و تقاضای کم جهانی چشم‌انداز بهبود اقتصادی این کشور را تهدید می‌کند.
 پکن همچنین انتشار آمار بیکاری جوانان را متوقف کرده است، که برخی آن را نشانه مهمی از کندی رشد اقتصاد این کشور می‌دانند.
 هر چند که سخنگوی دولت این کشور گفته است که این تصمیم به دلیل تغییرات در دومین اقتصاد بزرگ جهان و جامعه آن است.
 در ماه ژوئن، نرخ بیکاری چین برای جوانان ۱۶ تا ۲۴ ساله در مناطق شهری به رکورد بیش از ۲۰ درصد رسید.
 ارقام رسمی منتشر شده در هفته گذشته نشان داد که نرخ بیکاری در چین در ژوئیه، ماه میلادی گذشته به ۵/۳ درصد رسیده است.
 سخنگوی اداره ملی آمار چین گفته است که روش محاسبه بیکاری جوانان نیاز به بازنگری دارد.
 فو لینگ هوی در یک کنفرانس خبری در پکن گفت: «اقتصاد و جامعه دائما در حال توسعه و تغییر هستند. کار آماری نیاز به بهبود مستمر دارد.»
 آقای فو اشاره کرد که رشد تعداد دانشجویان بین ۱۶ تا ۲۴ سال بر ارقام بیکاری این کشور تأثیر گذاشته است، اما چین هرگز آن‌هایی را که در آموزش و پرورش مشغول به تحصیل هستند، بیکار حساب نکرده است.
 چین انتشار آمار بیکاری جوانان را در سال ۲۰۱۸ آغاز کرد. با این حال، در حال حاضر اطلاعاتی در مورد وضعیت اشتغال جوانان در مناطق روستایی منتشر نمی‌کند.
"
7,اقتصاد,آسوشیتد‌پرس: تخلیه نفت ایران از نفتکش آمریکایی آغاز شده، رسانه‌های ایران: سپاه به بالگردهای آمریکا در خلیج فارس هشدار داده است,نفت و گاز |  تحریم ایران |  حمله به نفتکش‌ها در دریای عمان |  روابط ایران-آمریکا |  ایران | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 خبرگزاری آسوشیتدپرس امروز در گزارشی اختصاصی نوشت که تخلیه محموله نفت‌کش «سوئز راجان» که آمریکا حدود سه ماه پیش توقیف کرده بود، آغاز شده است. مقام‌های ایرانی هشدار داده بودند که در صورت تخلیه نفت این کشتی، اقدامی «تلافی‌جویانه» خواهند کرد.
 در همین حال، رسانه‌های ایران ویدیویی منتشر کرده‌اند که می‌گویند نشان می‌دهد شناورهای سپاه پاسداران به ناو و بالگردهای آمریکا هشدار می‌دهد که دور شوند. آمریکا و منابع خبری مستقل در این باره اظهار نظری نکرده‌ند.
 آسوشیتدپرس می‌گوید تحلیل داده‌های ردیابی کشتی‌ها نشان می‌دهد که عملیات انتقال و تخلیه محموله نفت‌کش توقیف شده سوئز راجان، از ساعات پایانی شب گذشته (شنبه ۲۸ مرداد) آغاز شده است. گفته شده این نفتکش آمریکایی، حامل «نفت ایران» بوده است.
 بنا بر گزارش آسوشیتدپرس، محموله سوئز راجان در سواحل تگزاس در خلیج مکزیک در حال انتقال به یک کشتی نقتکش دیگر است.
 نمایندگان جمهوری‌خواه و دموکرات کنگره آمریکا چهار روز پیش در نامه‌ای به جو بایدن، رئیس جمهوری، خواستار انتقال فوری محموله نفت سوئز راجان به یک نفتکش دیگر شده بودند.
 اتئلاف نیروهای دریایی مورد حمایت غرب در خاورمیانه به کشتی‌هایی که می‌خواهند از تنگه هرمز عبور کنند هشدار داده است تا حد ممکن از آب‌های سرزمینی ایران فاصله بگیرند.
 اگر خبر تخلیه محموله نفت سوئز راجان از سوی مقامات رسمی تایید شود این به معنای پایان بلاتکلیفی این کشتی خواهد بود.
 نفتکش «سوئز راجان» از سی‌ام ماه مه در گالوستون، هشتاد کیلومتری هوستون، متوقف است. آمریکا این نفتکش را در اجرای تحریم‌ها توقیف کرده بود.
 هفته پیش نمایندگان کنگره آمریکا از جو بایدن و دولت او خواسته‌ بودند سریعا برای انتقال محموله نفت توقیف‌شده ایران اقدام کند.
 سناتورهای آمریکایی حجم محموله نفتی ایرانی را ۸۰۰ هزار بشکه، معادل ۵۶ میلیون دلار، برآورد کرده‌اند.
 علیرضا تنگسیری فرمانده نیروی دریایی سپاه اواخر تیرماه گفته بود که «دوران بزن در رو تمام شده. واقعا اگر بزنند، می‌خورند و باید منتظر آن باشند.»
 او همچنین گفته بود: «اکنون اعلام می‌کنیم هر شرکت نفتی آمریکایی بخواهد نفت ما را از این نفتکش تخلیه کند، آن را مسئول می‌دانیم همچنان که آمریکا را هم مسئول می‌دانیم.»
 نیروی دریایی آمریکا در هفته‌های اخیر حضور خود را بار دیگر در آب‌های خاورمیانه افزایش داده است.
 آمریکا می‌گوید اعزام این نیروها بخشی از واکنش به اقدام ایران در توقیف نفتکش خارجی است. این نیروها به منطقه تحت پوشش فرماندهی مرکزی ایالات متحده یا سنتکام در خاورمیانه اضافه شدند.
 آمریکا هدف از تقویت نیروی نظامی در منطقه خلیج فارس را حمایت از امنیت دریایی تجارت نفت و مقابله با توقیف نفتکش‌ها از سوی ایران عنوان کرده است.
 ارتش آمریکا می‌گوید ایران در دو سال گذشته نزدیک به ۲۰ فروند کشتی با پرچم بین‌المللی را در منطقه توقیف کرده یا تلاش کرده است که کنترل آنها را در دست بگیرد.
 در همین حال گفته می‌شود آمریکا مشغول بررسی طرحی است که بر اساس آن در کشتی‌های تجاری نیروهای مسلح مستقر شوند. بنا بر گزارش شبکه ای‌بی‌سی، آمریکا قصد دارد بدین ترتیب برای مقابله با توقیف این کشتی‌ها به روش‌های بازدارنده متوسل شود.
 پیشتر گمان می‌رفت از پول محموله توقیف شده این نفتکش ممکن است در صندوق «قربانیان تروریسم» در آمریکا برای پر‌داخت غرامت استفاده شود که یک مسئول آن گفته بود پول کافی برای دور بعدی پرداخت به نزدیک به ۱۶ هزار آمریکایی را ندارد.
 خبر اخیر در حالی منتشر شده است که واشنگتن و تهران اخیرا «غیرمستقیم» و با واسطه به توافقی درباره آزادسازی دارایی‌های مسدود‌شده ایران در کره جنوبی و آزادی ۵ شهروند آمریکا دست یافته‌اند.
"
8,اقتصاد,شرکت عظیم املاک اورگراند چین در آمریکا اعلام ورشکستگی کرد,چین |  تورم | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 با عمیق شدن بحران ملک در چین شرکت عظیم املاک «اِوِرگِراند» این کشور در آمریکا اعلام ورشکستگی کرده تا از محافظت‌های قانونی بهره‌مند شود.
 این اقدام درحالی انجام می شود که مشکلات در بازار املاک چین بر نگرانی درباره وضعیت اقتصاد چین افزوده است.
 رشد اقتصادی چین کند شده، صادرات این کشور افت کرده و میزان بیکاری در میان جوانان رکورد گذاشته است.
 ارقام رسمی هفته پیش نشان داد که این کشور برای اولین بار در بیش از دو سال اخیر دچار تورم منفی شده است.
 گروه اِوِرگراند چین روز پنجشنبه در دادگاهی در نیویورک با استفاده از قانون «فصل ۱۵» اعلام ورشکستگی کرد.
 این قانون دارایی‌های یک شرکت خارجی در آمریکا را تحت حفاظت قرار می‌دهد و امکان بازبندی بدهی‌های آن را فراهم می‌کند.
 اورگراند که در سال ۲۰۲۱ از پرداخت بدهی‌هایش بازماند درحال مذاکره برای رسیدن به توافقی تازه با طلبکاران بوده است.
 بدهی این شرکت ۳۰۰ میلیارد دلار تخمین زده می‌شود که آن را به بدهکارترین شرکت توسعه املاک بدل می‌کند.
 در آن زمان نگرانی در مورد این که این شرکت در آستانه فروپاشی است باعث شوک بزرگی در بازارهای مالی جهان شد.
 مبادله سهام این شرکت که در بازار بورس هنگ کنگ فهرست شده از مارس ۲۰۲۲ معلق شد.
 اورگراند ماه پیش فاش کرد که در دو سال اخیر ۵۸۱.۹ میلیارد یوان (۸۰ میلیارد دلار) ضرر کرده است.
 هفته پیش یک شرکت عظیم دیگر املاک چین به نام «کانتری گاردن» هشدار داد که ممکن است در شش ماه نخست سال جاری شاهد ۷.۶ میلیارد دلار ضرر بوده باشد.
 پکن پیشتر در ماه جاری گفت که با افت بهای کالاهای مصرفی در ماه ژوئیه برای اولین بار در بیش از دو سال گذشته، اقتصاد چین وارد یک دوره تورم منفی شده است.
 بسیاری از کشورها در دو سال اخیر شاهد مشکل تورم بوده‌اند که بانک‌های مرکزی را واداشته هزینه استقراض - نرخ سود وام - را بالا ببرند. اما رشد ضعیف اقتصادی مانع این اتفاق در چین شد.
 واردات و صادرات این کشور هم ماه پیش به شدت افت کرد که ناشی از ضعف تقاضا در بازارهای جهانی بود. این موضوع از دلایل دیگر چشم‌انداز منفی بهبود اقتصادی چین است.
 ارقام رسمی نشان داد که صادرات در ماه ژوئیه ۱۴.۵ درصد نسبت به سال قبل افت کرده و واردات هم ۱۲.۴ درصد کاهش یافته است.
 پیشتر در این هفته بانک مرکزی چین در اقدامی غیرمنتظره نرخ سود را برای دومین بار در سه ماه کاهش داد به این امید که اقتصاد را تقویت کند.
"
9,اقتصاد,فایننشال تایمز: ایران درگیر پی‌آمدهای بنزین فوق‌العاده ارزان است,جامعه ایران |  نفت و گاز |  تحریم ایران |  اعتراضات در ایران |  اعتراضات آبان ۹۸ |  اقتصاد ایران |  سیاست ایران | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 روزنامه بریتانیایی فایننشال تایمز - تایمز مالی - در مقاله‌ای به بررسی مساله یارانه بنزین در ایران و تبعات افزایش احتمالی قیمت آن پرداخته است.
 این نشریه در گزارشی با عنوان «ایران درگیر پی‌آمدهای ناخواسته بنزین فوق‌العاده ارزان است» نوشته است که یارانه‌های سنگین دولتی در ایران به این معنی است که بهای بنزین «کسری از بهای آن در ایالات متحده یا بریتانیا» و در سطح بهای بنزین در کشورهای نفت‌خیزی مانند لیبی و ونزوئلاست.
 در ادامه مقاله آمده است که نتیجه این قیمت‌گذاری، افزایش تقاضا بوده که همراه با ناکافی بودن ظرفیت پالایشگاه‌های داخلی، به شکاف بین عرضه و تقاضا منجر شده و دولت را مجبور کرده است از ذخایر استراتژیک استفاده کند و «برای اولین بار در یک دهه گذشته، به واردات بنزین روی آورد.»
 به نوشته فایننشال تایمز، این مشکل «در شرایط دشواری برای ابراهیم رئیسی، رئیس جمهور، و دولت تندرو او» رخ می‌دهد که در تلاش برای بهبود اقتصاد آسیب دیده از تحریم‌های آمریکا هستند.
 این نشریه با اشاره به سالگرد کشته شدن مهسا امینی می‌نویسد: «رژیم همچنین از نحوه واکنش مردم به اولین سالگرد کشته شدن مهسا امینی» نگران است و می‌افزاید که درگذشت او در بازداشت پلیس، باعث چندین ماه تظاهرات گسترده در سراسر این کشور شد.
 این روزنامه به نقل از مقامات دولتی ایران نوشته است که تقاضا برای فرآورده‌های نفتی از ماه مارس تا کنون یک پنجم افزایش یافته در حالیکه محدودیت ظرفیت پالایشگاهی مانع از تصفیه نفت کافی برای تامین این افزایش تقاضا شده است.
 از آنجا که دولت مجبور است سوخت وارداتی را به بهای بالاتر خریداری کند و به بهای نازل به مصرف‌کننده داخلی بفروشد، زیان قابل توجهی را متحمل شده است.
 فایننشال تایمز اظهارات محمدرضا میرتاج‌الدینی، نماینده مجلس، را یادآور شده که گفته است یارانه سوخت اکنون به سه برابر کل بودجه عمرانی رسیده اما «کسی جرأت نمی‌کند درباره افزایش قیمت بنزین صحبت کند.»
 به گفته عفو بین‌الملل، افزایش بهای بنزین در شرایط کنونی خطر تکرار واکنش خشم‌آلود عمومی را به دنبال دارد که پس از آخرین افزایش بنزین در سال ۲۰۱۹ (آبان ۱۳۹۸) «به کشته شدن بیش از ۳۰۰ نفر در سرکوب خشونت‌آمیز اعتراضات خیابانی منجر شد.»
 این نشریه به نقل از یک بازرگان ایرانی فعال در بخش پتروشیمی نوشته است که وضعیت پایین بودن بهای بنزین در ایران «پایدار نیست اما دولت جرات افزایش قیمت را ندارد.»
 وی گفته است که با توجه به افزایش مصرف و نیاز به واردات، «اگر قیمت ها ثابت بماند، مدیریت تقاضا در دو سال آینده غیرممکن خواهد شد.»
 این گزارش با یادآوری بهای کمتر سهمیه ماهیانه بنزین و قیمت دوبرابر برای مصرف مازاد بر این میزان، گفته است که برخی از رانندگان در هفته‌های اخیر با محدودیت‌هایی مواجه شده‌اند و به آنها گفته شده است در هر پمپ بنزین بیش از ۴۰ لیتر بنزین نزنند.
 در ادامه این گزارش به نقل از علی زیار، سرپرست معاونت شرکت ملی پالایش و پخش فرآورده‌های نفتی ایران آمده است که مصرف از مارس ۲۰ درصد افزایش یافته و به ۱۲۴ میلیون لیتر در روز رسیده است، اما ظرفیت پالایش داخلی به ۱۰۷ میلیون لیتر محدود است.
 وی برداشت از ذخایر استراتژیک را تایید کرده اما مقامات دولتی واردات فرآوردهای نفتی از خارج برای اولین بار ظرف حدود یک دهه گذشته را تایید نکرده‌اند.
 با اینهمه، تحلیلگران بر این باورند که ایران اوایل سال جاری از کشورهای ساحلی دریای خزر و اخیرا از کشورهای حوزه خلیج فارس و آسیا بنزین خریده اما با توجه به تحریم‌های ایالات متحده، این خریدها فاش نشده است تا مشکلی برای فروشندگان پیش نیاید.
 در حالیکه دولت برای پرداخت هزینه واردات بنزین و تسریع در توسعه ظرفیت پالایشگاهی تحت فشار است، به نوشته فایننشال تایمز «برای آن دسته از ایرانیانی که سوخت ارزان را حق طبیعی خود می‌دانند زیرا کشورشان روی یکی از بزرگترین ذخایر نفت و گاز جهان قرار دارد، معضل دولت حل شدنی نیست.»
 این نشریه اظهارات یک راننده ۳۲ ساله تاکسی در تهران در مورد مقایسه بهای بنزین در ایران و کشورهای دیگر را بازگو کرده که گفته است: «آیا حقوق ما بر اساس معیارهای بین‌المللی پرداخت می شود؟ من ماهیانه ۲۰۰ دلار درآمد دارم. چه کسی در دنیا چنین عایدی ناچیزی دارد؟»
"
10,اقتصاد,آرژانتین چگونه یاد گرفت که دلار آمریکا را دوست داشته باشد,اکوادور |  آرژانتین |  برزیل |  بازار ارز | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 پزو آرژانتین به‌زودی ممکن است به تاریخ بپیوندد.
 اگر خاویر مایلی، نامزد پیشتاز مبارزات انتخاباتی ریاست جمهوری آرژانتین، در انتخابات اواخر امسال پیروز شود، شاید واحد پول این کشور از دور خارج و دلار آمریکا جایگزین آن شود.
 آرژانتینی‌ها بیش از هر جای دیگر خارج از ایالات متحده دلار دارند و احتکار دلار برای بسیاری از مردم یک روش زندگی است.
 این حرکت بخشی از طرح شوک درمانی راست‌گرایان این کشور با هدف تغییر چشم‌انداز اقتصادی است.
 نظرسنجی‌ها نشان می‌دهد که ۶۰ درصد آرژانتینی‌ها با این فکر مخالف هستند، زیرا قدرت زیادی به فدرال رزرو، بانک مرکزی آمریکا، می‌دهد.
 اما چه بخواهیم چه نخواهیم، دلار در حال حاضر نقش مهمی در اقتصاد آنها ایفا می‌کند که برای برخی این ایده مانند یک نتیجه از پیش تعیین شده به نظر می‌رسد.
 آرژانتینی‌ها به طور سنتی ذخیره کمی از واحد پول خود دارند و ترجیح می‌دهند پزو اضافی خود را در اسرع وقت به دلار تبدیل کنند.
 آن‌ها به مؤسسات مالی هم اعتماد چندانی ندارند، بنابراین به چیزی متوسل می‌شوند که در زبان محلی به عنوان «بانک کولشون» شناخته می‌شود، یعنی دلارهای خود را زیر تشک می‌گذارند.
 حکایت‌های زیادی درباره افرادی وجود دارد که پول‌هایی را در باغ دفن می‌کنند، در دیوارها پنهان می‌کنند یا حتی در دستگاه‌های گرمایشی مخفی می‌کنند در نتیجه اگر گاهی سرمای غیرمنتظره‌ای رخ دهد و پول نقد قبل از دود شدن بازیابی نشود، عواقب فاجعه‌باری در پی دارد.
 این امر نشانه مشکلات اقتصادی ساختاری عمیق کشور است و مثل همه بیماری‌های مزمن، یک‌شبه ایجاد نشده است.
 برای پی بردن به ریشه وسواس مردم آرژانتین نسبت به دلار آمریکا، باید به روزهای تاریک دهه‌های ۱۹۷۰ و ۱۹۸۰ برگردیم؛ زمانی که دوره‌های تورم شدید اقتصاد این کشور را نابود کرد.
 تخمین زده می‌شود که تنها در دهه ۱۹۸۰، آرژانتینی‌های طبقه متوسط شاهد کاهش ۳۰ درصدی قدرت خرید خود بودند.
 در آن زمان، افزایش بی‌رویه قیمت‌ها، ارزش دستمزدها را کاهش داد و پس‌انداز کردن را به کاری بیهوده تبدیل کرد تا جایی که مردم اعتمادشان را به پول خودشان از دست دادند.
 پزوهای موجود در جیب آنها آنقدر سریع ارزش خود را از دست می‌داد که هیچکس مدتی طولانی آنها را نگه نمی‌داشت.
 به طور کلی دو راه برای ادامه وجود داشت: خرید کالا به صورت عمده یا خرید دلار آمریکا، زیرا هر یک از آنها ارزش خود را بهتر حفظ می‌کرد.
 اکنون آرژانتین دوباره با مشکل هزینه‌های زندگی مواجه است و تورم سالانه ۱۱۵ درصد است. این منجر به افزایش شوکه‌کننده افرادی شده که در فقر زندگی می‌کنند،به این ترتیب که از حدود یک چهارم جمعیت در سال ۲۰۱۷ به بیش از ۴۰ درصد در حال حاضر رسیده است.
 ممکن است فکر کنید که هیچ حکومتی، که برای خود اعتبار و احترامی قائل باشد، نمی‌خواهد این وضعیت برای همیشه ادامه یابد. حق با شما است.
 تلاش‌های مختلف برای بازگرداندن اعتماد آرژانتین به واحد پول خود صورت گرفته است یا با تقویت ارزش آن یا صرفاً با محدود و متوقف کردن عرضه دلار. اما همه این تلاش‌ها در نهایت شکست خورده‌ است.
 بلندپروازانه‌ترین تلاش طرح به اصطلاح «تبدیل کردن» بود که در سال ۱۹۹۱ صورت گرفت. این امر ارزش پزو را با دلار یک به یک می‌کرد.
 دولت‌های قبلی با چاپ پول به تورم دامن می‌زدند. اما این بار مقرر شد هر پزو چاپ شده با پشتوانه یک دلاری در خزانه‌های بانک مرکزی باشد.
 ایده این بود که با گفتن این حرف به مردم که می‌توانند در هر زمانی پزو خود را با دلار مبادله کنند، مردم در نهایت به این نتیجه برسند که نیازی به تبدیل پزو به دلار ندارند.
 مدتی این کار عملی و موثر واقع شد، اما عوارض جانبی دیگری هم داشت که در نهایت به فروپاشی اقتصادی فاجعه‌بار در سال‌های ۲۰۰۱-۲۰۰۲ منجر شد.
 آرژانتین با قفل کردن خود در یک چارچوب ارزی، که هیچ انعطافی نداشت، در واقع سیاست اقتصادی خود را به واشنگتن واگذار کرده بود.
 با این اقدام، همچنین بدهی این کشور از کنترل خارج شده بود. در آن زمان، پیوند با دلار به این معنی بود که آرژانتین از هر فراز و نشیب‌های اقتصاد آمریکا تاثیر می‌پذیرد.
 در دو دهه پس از آن بحران، آرژانتین تحت حاکمیت دولت‌های حمایت‌گرای چپ با آشفتگی روبرو بوده است.
 راه حل این دولت‌های چپ‌گرا برای مشکل ارزش پزو صرفاً سخت کردن خرید دلار بوده است.
 بسته به اینکه چه کسی و چرا می‌خواهد به ارز ایالات متحده دسترسی پیدا کند، در حال حاضر ده‌ها نرخ مختلف مبادله ارز وجود دارد.
 برای نرخ رسمی، شما به ۲۸۷ پزو برای خرید یک دلار نیاز دارید، اما فقط می‌توانید ۲۰۰ دلار در ماه بخرید و باید مالیات زیادی را برای معامله پرداخت کنید.
 پس از آن، به طور فزاینده‌ای نرخ‌ها عجیب و غریب می‌شود. به طور مثال نرخ دلار موسم به «کلد پلی » وجود دارد که (۳۷۴ پزو در ازای دلار) مخصوصاً برای گروه‌های راک خارجی که از کشور بازدید می‌کنند، ایجاد شده است.
 و نرخ «مالبک» (۳۴۰ پزو در ازای دلار) وجود دارد که برای تقویت صادرات شراب و سایر محصولات کشاورزی طراحی شده است.
 و با این حال عطش مردم برای دلار همچنان ادامه دارد، همه مردم از رانندگان تاکسی گرفته تا رستوران‌داران با خوشحالی دلار سبز را به عنوان پرداخت برای کالاها و خدمات می‌پذیرند.
 همه اینها باعث می‌شود که دلاری شدن مطلوب و شاید حتی اجتناب ناپذیر به نظر برسد. اما لازم نبود اینطور باشد. همسایه و رقیب قدرتمند آرژانتین، برزیل، هم با مشکلات زیادی مواجه شد و با این حال مسیر متفاوتی را انتخاب کرد.
 برزیل در سال ۱۹۹۳ هنگامی که «طرح رئال » را راه‌اندازی کرد و واحد پول خود را به دلار متصل کرد، برگی از کتاب آرژانتین برداشت.
 اما با نشان دادن توانایی ابدی برزیلی‌ها در تغییر قوانین، آنها به خود اجازه دادند تا ارزش واقعی در برابر دلار نوسان کند.
 سایر عوامل اقتصادی و فرهنگی هم به برزیل کمک کردند، بنابراین هرگز بی اعتمادی مشابهی نسبت به بانک‌ها و تمایل به دلار ایجاد نکرد.
 در برزیل، هیچ مغازه‌داری یا صاحب تنقلات، دلار را به عنوان پرداخت نمی‌پذیرد، صرفنظر از اینکه شما چقدر درخواست کنید. ( زمانی من می خواستم برای یک وعده غذایی در سائوپائولو پول بپردازم، دستگاه کارت اعتباری رستوران خراب شده بود. پرداخت به دلار را به عنوان آخرین راه حل امتحان کردم، اما به صورتی خیلی جدی صاحب مغازه ‌دار من را مجبور کرد به یکی از دوستانم زنگ بزنم تا بیاید و مرا نجات دهد.)
 امروزه، هر دو کشور با نرخ ارز یک به یک که در دهه ۱۹۹۰ اتخاذ کردند، فاصله زیادی دارند. اما امروزه خرید یک دلار در برزیل کمتر از پنج رئال است، در حالی که در آرژانتین همانطور که در بالا ذکر شد نرخ‌های متفاوت با قیمت‌های بسیار بیشتر وجود دارد.
 اما دلاریزه شدن آرژانتین ممکن است چه نتیجه‌ای در بر داشته باشد؟ مطمئناً این اولین کشور آمریکای جنوبی نیست که این کار را انجام می‌دهد. اکوادور در سال ۲۰۰۰ به آنجا رسید و در نتیجه تورم را پایین آورد.
 و ممکن است دستیابی به آن آسانتر از ایده‌ای باشد که اخیراً توسط روسای جمهوری آرژانتین و برزیل مطرح شده است یعنی یک واحد پول مشترک برای دو کشور که احتمالاً «سور» یا حتی «گاوچو» نامیده می‌شود.
"
11,اقتصاد,اختصاصی؛ کاهش شدید سطح رفاه و ارزش سفره‌های ایرانیان در ۱۵ سال اخیر,تحریم ایران |  ایران |  تورم |  فقر |  اقتصاد ایران | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 بررسی‌های بی‌بی‌سی فارسی از افت شدید سطح رفاه خانوارها و نیز کاهش شدید قدرت خرید مواد غذایی در ایران ظرف ۱۵ سال گذشته پرده برداشته است؛ افتی که نشان می‌دهد سال‌ها تورم بالا و رکود اقتصادی چه تأثیر فاجعه‌باری روی اقتصاد خانواده‌ها گذاشته است.
 تحلیل داده‌های گزارش‌های سالانه مرکز آمار ایران نشان می‌دهد که از سال ۱۳۸۶ تا سال ۱۴۰۱ با حذف اثر تورم، ارزش کالاها و خدمات مصرفی هر خانوار در مناطق شهری به طور متوسط ۲۶ درصد و در مناطق روستایی به طور متوسط ۴۸ درصد کم شده است.
 افت قدرت خرید مردم در زمینه مواد غذایی از این هم شدیدتر بوده است. به طوری که در این ۱۵ سال، متوسط ارزش مواد غذایی هر فرد در مناطق شهری ۵۴ درصد و در مناطق روستایی ۶۱ درصد کاهش پیدا کرده است.
 همین پیشی گرفتن رشد قیمت‌ها از درآمدهاست که باعث شده بسیاری از مردم بگویند اقلامی مانند گوشت و مرغ از سفره‌‌هایشان حذف شده است.
 یکی از بهترین شاخص‌های موجود برای سنجش سطح رفاه در ایران، گزارش‌های سالانه هزینه و درآمد خانوار است.
 در این گزارش‌ها - که در سال ۱۴۰۱ با آمارگیری از ۱۹۵۶۷ خانوار شهری و ۱۸۳۸۴ خانوار روستایی تهیه شده - «هزینه ناخالص خانوار» به معنی ارزش تمام کالاها و خدماتی را که یک خانوار در طول سال مصرف کرده، برآورد می‌کنند؛ چه برای خریدشان پولی پرداخته باشد و چه نه.
 برای مثال، برای خانواده‌هایی که صاحب مسکن هستند، معادل اجاره خانه‌شان به مجموع هزینه‌های دیگر اضافه می‌شود.
 مهدی قدسی، اقتصاددان در مؤسسه مطالعات بین‌المللی وین درباره رابطه هزینه خانوار با رفاه می‌گوید طبیعتاً بالاتر بودن هزینه و مصرف، نشان‌دهنده رفاه بیشتر است: «از طرف دیگر وقتی کسی در فقر است، میزان مصرفش چنان پایین است که نه تنها رفاهی نمی‌بیند، بلکه در رنج و مصیبت زندگی می‌کند.»
 در کشوری مانند ایران که با مشکل مزمن تورم بسیار بالا مواجه است، مقایسه ارقامی نظیر بودجه، درآمد و هزینه در طول سال‌های مختلف عملاً بی‌فایده و بی‌معناست.
 ولی با دانستن میزان تورم و کمی محاسبات ساده ریاضی، می‌توان ارقام مالی سال‌های مختلف را با هم مقایسه کرد.
 برای مثال، از ۱۳۹۱ تا ۱۴۰۱ قیمت اقلام مصرفی در ایران به طور متوسط تقریباً ۱۰ برابر شده است. در نتیجه اگر یک خانواده در سال ۱۳۹۱ یک میلیون تومان خرج کرده باشد، این رقم معادل ۱۰ میلیون در سال ۱۴۰۱ است.
 به این کار اصطلاحاً برگرداندن ارقام «به قیمت‌های ثابت سال ۱۴۰۱» می‌گویند.
 با حذف اثر تورم از آمارهای هزینه ناخالص خانوار، مشخص می‌شود که میزان رفاه خانوارهای شهری و روستایی از اواسط دهه ۸۰ شمسی سیر نزولی گرفته است.
 هزینه ناخالص خانوار شهری که در سال ۱۳۸۶ (به قیمت‌های سال ۱۴۰۱) معادل ۱۸۹ میلیون تومان بود، تا سال ۱۴۰۱ به کمتر از ۱۴۰ میلیون تومان کاهش یافته است.
 در همین مدت، هزینه ناخالص خانوار روستایی هم تقریباً نصف شده و از معادل ۱۵۴ میلیون تومان به حدود ۸۰ میلیون تومان افت کرده است.
 مهدی قدسی علاوه بر تورم، عوامل دیگری را هم در این نزول سطح رفاه دخیل می‌داند: «یک مسأله بیکاری است. تنها ۲۷.۵ درصد مردم ایران شاغل هستند و بیش از ۷۰ درصد جمعیت در بازار رسمی کار حضور ندارند و درآمدی ندارند. وقتی درآمد کل کاهش پیدا کند، خانوارها نمی‌توانند هزینه‌هایشان را متناسب با تورم افزایش بدهند.»
 به گفته آقای قدسی، سیاست‌های اقتصادی داخلی و سیاست‌های خارجی جمهوری اسلامی، اقتصاد ایران را بحرانی کرده است: «اولویت دادن به ایدئولوژی به جای سیاست‌های رفاه‌محور، باعث شده ۱۵ سال گذشته ایران تحت تحریم باشد. این اقتصاد ایران را در ۱۵ سال گذشته در سراشیبی قرار داده و باعث شده درآمد سرانه کاهش پیدا کند.»
 در سال‌های اخیر قیمت مواد غذایی در ایران با سرعتی بسیار بیشتر از نرخ کلی تورم بالا رفته است.
 برای مثال از سال ۱۳۸۶ تا ۱۴۰۱، در حالی که سطح قیمت کل اقلام مصرفی در مناطق شهری تقریباً ۲۳ برابر شده، قیمت مواد غذایی بیش از پنج هزار و دویست درصد بالا رفته و ۵۳ برابر شده است.
 سرعت رشد قیمت‌ها در مناطق روستایی از این هم بیشتر بوده است؛ به طوری که ظرف این ۱۵ سال قیمت مواد غذایی در روستاها به طور متوسط تقریباً شصت برابر شده است.
 همین باعث شده که در طول این سال‌ها قدرت مردم برای خرید مواد غذایی به شدت کاهش بیابد.
 طبق آمارهای رسمی، اگرچه میزان بودجه‌ای که هر ایرانی صرف خرید خوراکی، آشامیدنی و دخانیات می‌کند، در شهرها و روستاها به طور متوسط ۲۴ و ۲۳ برابر شده است، ولی با در نظر گرفتن افزایش قیمت‌ها، مشخص می‌شود که عملاً ارزش مواد غذایی مصرفی هر فرد در ۱۵ سال گذشته در مناطق شهری ۵۴ درصد و در مناطق روستایی ۶۱ درصد کمتر شده است.
 به گفته آقای قدسی، این کاهش قدرت خرید باعث شده «مردم دیگر نتوانند اقلامی مانند گوشت و مرغ را بخرند و به جای آن اقلام خوراکی دیگری را استفاده می‌کنند که قیمت یا کیفیت پایین‌تری دارد.»
"
12,اقتصاد,درخواست نمایندگان آمریکا از جو بایدن برای حل موضوع انتقال محموله نفتکش توقیف‌شده ایران,تحریم ایران |  روابط خارجی ایران |  روابط ایران-آمریکا |  ایران |  ایالات متحده آمریکا |  اقتصاد ایران | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 نمایندگان دو حزب اصلی در آمریکا-جمهوری‌خواه و دموکرات- از جو بایدن، رئیس جمهوری ایالات متحده و دولت او خواسته‌اند که سریعا درباره حل موضوع انتقال محموله نفت توقیف‌شده ایران در یک نفتکش، که در تگزاس پهلو گرفته، اقدام کند.
 این موضوع چند ماه است که حل‌نشده باقی مانده است.
 نفتکش «سوئز راجان» از سی‌ام ماه مه در گالوستون-هشتاد کیلومتری هوستون- متوقف شده؛ آمریکا این نفتکش را در عملیات اجرای تحریم‌ها توقیف کرده است.
 شرکت‌های کشتیرانی نگرانند که تخلیه بار این نفتکش باعث اجتناب خریداران نفت در سفرهای آینده آن‌ها شود.
 البته بخشی از وقفه در تخلیه این محموله نفتی ممکن است به دلیل نگرانی از پاسخ احتمالی ایران باشد. ماه پیش یکی از فرماندهان ارشد سپاه پاسداران تهدید کرده بود که ایران از هر شرکت نفتی که این محموله را تخلیه کند، انتقام خواهد گرفت.
 سناتورهای آمریکایی از جمله جونی ارنست- جمهوری‌خواه -و ریچارد بلومنتال- دموکرات - به همراه سایر نمایندگان در سنا و مجلس نمایندگان آمریکا در نامه‌ای به جو بایدن و سایر مقام‌های ارشد دولتی گفته‌اند اجرای تحریم‌های نفتی با وجود ترس شرکت‌ها و شهروندان آمریکا از اقدامات تلافی‌جویانه ایران، کاری عبث خواهد بود.
 آنها در نامه خود که به رویت خبرگزاری رویترز رسیده، گفته‌اند که دولت آمریکا باید به‌صراحت اعلام کند که ایران و سایر سازمان‌های «تروریستی» نمی‌توانند مانع دولت این کشور در اجرای عملیات «قانونی» شوند.
 امضاکنندگان این نامه همچنین از دولت جو بایدن خواسته‌اند درباره پیشرفت موضوع انتقال نفت از این نفتکش به آمریکا اطلاع رسانی کند.
 کاخ سفید هنوز در این باره اظهار نظر نکرده است.
 سناتورهای آمریکایی حجم محموله نفتی ایرانی را ۸۰۰ هزار بشکه- معادل ۵۶ میلیون دلار- برآورد کرده‌اند.
 از این پول ممکن است در صندوق قربانیان تروریسم در آمریکا برای پر‌داخت غرامت استفاده شود؛ یک مسئول این صندوق می‌گوید سرمایه کافی برای دور بعدی پرداخت به نزدیک به ۱۶ هزار آمریکایی وجود ندارد.
 این نامه در حالی نوشته شده که واشنگتن و تهران اخیرا به طور «غیرمستقیم» به توافقی درباره آزادسازی دارایی‌های مسدود‌شده ایران در کره جنوبی و آزادی ۵ شهروند آمریکا دست یافته‌اند.
 وزارت خارجه ایران تائیده کرده تهران و واشنگتن درباره این دو موضوع «از طریق واسطه» به توافق رسیده‌اند.
 البته ایران گفته تا زمانی که پول در دسترس این کشور قرار نگیرد، این زندانیان آزاد نخواهند شد.
 سیامک نمازی، مراد طاهباز و عماد شرقی سه نفر از این پنج زندانی هستند. کاخ‌سفید گفته است که «دو نفر» از زندانیان تبعه این کشور خواسته‌اند که هویت آنها فعلا علنی نشود.
 بعضی گزارش‌ها حاکی از آن است که دارایی‌های ایران از کره جنوبی به بانکی در قطر منتقل خواهد شد؛ هر چند بعضی منابع آن را رد کرده‌اند.
 موضوع آزادسازی منابع مسدود‌شده ایران در کره جنوبی از زمان خروج آمریکا از برجام سال‌ها بود که بر روابط دو کشور سایه انداخته بود و گفته شده بود جمهوری اسلامی اقدامات حقوقی برای طرح شکایت در مجامع بین‌المللی را هم در این زمینه آغاز کرده است.
"
13,اقتصاد,ازدحام در جایگاه‌های عرضه سوخت در ایران؛ شرکت ملی پخش فرآورده‌های نفتی «کمبود بنزین» را رد کرد,نفت و گاز |  ایران |  تورم |  اقتصاد ایران |  بازار ارز | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 گزارش‌ها از ایران و تصاویر منتشر شده در شبکه‌های اجتماعی طی روزهای اخیر حاکی از ادامه ازدحام خودروها در پمپ‌بنزین‌هاست که در مواردی باعث صفهای طولانی پشت جایگاههای عرضه سوخت شده است. تصاویر ارسالی از بعضی شهرها نظیر اصفهان حاکی از آنست که بعضی جایگاه‌ها به دلیل نبود سوخت بسته شده‌اند.
 ازدحام در پمپ بنزین‌ها در شهرهایی نظیر تهران، شیراز، گرگان و بسیاری از شهرهای دیگر در جریان بوده است.
 یکی از شهروندان به بی‌بی‌سی فارسی گفته «به جایگاه‌داران در آذربایجان غربی دستور داده شده از ۱۰ شب تعطیل کنند تا صبح بتوانند خدمات بدهند.»
 در شهرهای کوچکتر که تعداد جایگاههای عرضه سوخت کم است، وضعیت متفاوت‌تر از شهرهای بزرگ است.
 یک شهروند در میناب می‌گوید در این شهر ۴ پمپ بنزین وجود دارد که ازدحام خودروها باعث شده آنها ساعتها منتظر بمانند و «بنزین آزاد را فقط می‌توان از ساعت ۱۲ نیمه شب تا ۶ صبح گیر آورد.»
 اتفاقات اخیر در حالیست که شرکت ملی پخش فرآورده‌‌‌های نفتی در ایران اعلام کرده سهمیه بنزین هیچ تغییری نکرده و کمبود سوخت را هم رد کرده است.
 مدیرعامل این شرکت گفته جایگاه‌ها به میزان «مناسب» سوخت دارند و به تعداد خودروها در ایران کارت سوخت شخصی در اختیار شهروندان است.
 این شرکت علت ازدحام در جایگاه‌ها را رواج «شایعات» دانسته است.
 همزمان جواد اوجی، وزیر نفت ایران هم افزایش قیمت بنزین را رد کرده است.
 او در حاشیه جلسه هیئت دولت گفته: «خیال مردم راحت باشد که افزایش قیمت بنزین صورت نمی‌گیرد و و دولت چنین برنامه ای ندارد.»
 بعضی از رسانه‌های حکومتی در ایران دلایل دیگری برای شلوغی‌های اخیر در پمپ‌بنزین‌ها ارائه کرده‌اند.
 از جمله خبرگزاری‌های نزدیک به دولت در گزارشهایی «خرابی نازل‌ها» در شهرهایی نظیر تهران را علت این ازدحام دانسته‌اند و گفته‌اند «قطعی نازل‌های سوخت حتی تا یک سوم ظرفیت یک جایگاه را نیز شامل می‌شود که این موضوع عامل اصلی ایجاد صف در برخی پمپ بنزین هاست.»
 در این گزارش‌ها به «سفرهای تابستانی» در کنار «از کارافتادگی نازل‌ها» اشاره شده و گفته شده «حدود ۵۸ هزار نازل سوخت‌گیری در جایگاه‌های عرضه بنزین در سراسر کشور وجود دارد که از این تعداد هم‌اکنون ۲ هزار و ۹۰۰ دستگاه از مدار خارج هستند.»
 بعضی رسانه‌های دیگر به نقل از مقام‌های مسئول گفته‌اند افزایش مصرف در بعضی استان‌ها باعث تاخیر در ارسال محموله‌ها به نقاط دیگر شده است.
 یکی از دلایل ازدحام‌های اخیر به الزام استفاده از کارت سوخت شخصی برمی‌گردد که محدودیت‌هایی برای استفاده از کارت سوخت جایگاه‌ها-بطور سراسری در ایران- به اجرا درآمده است.
 البته قبلا هم در مواردی برای جلوگیری از قاچاق سوخت در مناطقی از ایران این محدودیت‌ها اجرا شده بود.
 تا پیش از این مالکان خودرو برای حفظ سهمیه ۶۰ لیتری ماهانه (۱۵۰۰ تومانی) می‌توانستند از کارت مخصوص جایگاه‌داران هم استفاده کنند که حالا دچار محدودیت شده و افراد باید منحصرا از کارت شخصی خود استفاده کنند و به سهمیه خود متکی باشند.
 محدودیت برای استفاده از کارت سوخت جایگاه‌ها برای کسانی که به هر دلیل کارت سوخت شخصی در اختیار ندارند-نظیر مالکان خودروهای نو یا کسانی که کارت خود را فراموش کرده‌اند- مشکل‌زاست.
 استفاده از كارت سوخت برای بنزین آزاد در جايگاه‌ها هم با محدودیت روبرو شده که بر اساس آن هر نوبت سوخت‌گيری به ۱۵ ليتر، ۲۰ ليتر، ۳۰ ليتر و ۴۰ ليتر محدود شده است.
 دلیل دیگر این ازدحام به اعمال محدودیت‌های زمانی منتسب شده که مالکان خودروها بعد از هر بار سوختگیری باید چند ساعت برای سوختگیری بعدی منتظر بمانند؛ این برای خودروهایی نظیر وانت‌ها و مسافرکش‌ها که مدام در خیابان‌ها یا جاده‌ها در ترددند، مشکل‌زاست.
 این خودروها شاید روزانه بیشتر از سی لیتر هم مصرف داشته باشند.
 برای خودروهای شخصی زمانی که خودرو یک بار ۶۰ لیتر را دریافت می‌کند، مجاز به دریافت۶۰ لیتر بعدی پس از «سه تا هشت ساعت» خواهد بود.
 دلیل دیگری که به عنوان عامل ازدحام پمپ بنزین‌ها از آن یاد شده گزارش‌های تائید نشده از «کمبود بنزین» است؛ هر چند مقامهای دولتی آن را رد کرده‌اند.
 البته اخیرا مدیرعامل شرکت ملی پخش فرآورده‌های نفتی ایران گفته بود با توجه به روند افزایش مصرف در ایران، اگر واردات بنزین افزایش نیابد، این کشور به‌ زودی با کمبود بنزین رو‌برو خواهد شد.
 سهمیه کنونی بنزین که از آبان سال ۹۸ در دولت حسن روحانی اجرایی و باعث اعتراضات گسترده در ایران شد، از همان ابتدا مورد انتقاد بسیاری قرار گرفته بود و بسیاری این سهمیه را بخصوص برای بنزین ۱۵۰۰ تومانی کافی نمی‌دانستند اما از طریق راههای جایگزین این کمبود را جبران می‌کردند که حالا این راههای جایگزین هم دچار محدودیت شده است.
"
14,اقتصاد,نرخ تورم در بریتانیا برای دومین ماه متوالی کاهش یافت,هزینه زندگی |  اقتصاد جهان |  بریتانیا |  تورم |  جنگ اوکراین | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 نرخ تورم برای دومین ماه متوالی در بریتانیا کاهش یافته است. بنا به اعلام مرکز ملی آمار بریتانیا، نرخ تورم در دوازه ماه منتهی به ماه ژوئیه به ۶/۸ درصد رسیده است در حالیکه یک ماه پیش از آن (ژوئن) این رقم ۷/۹ درصد بود.
 یکی از عوامل موثر در پائین آمدن نرخ تورم در ماه ژوئیه، کاهش قیمت برق و گاز اعلام شده که در ماه‌های پس از تهاجم روسیه به اوکراین، به یکی از دغدغه‌های بزرگ خانوارهای بریتانیایی تبدیل شده بود.
 از این رو، دولت بریتانیا برای تعرفه برق، سقف تعیین کرد و ماه پیش شرکت‌های برق و گاز را ملزم به رعایت این سقف قیمت کرد.
 گزارش اخیر درباره تورم حاکی از آنست که نرخ بعضی از اقلام عمده خوراکی نظیر شیر، نان و غلات هم در ماه ژوئیه شاهد کاهش بوده؛ هر چند قیمت متوسط اقلام خوراکی در مجموع در مقایسه با پارسال ۱۵ درصد گرانتر شده است.
 این کاهش به امیدواری درباره افت قیمت‌ها در بریتانیا دامن زده اما قیمت اقلام به نسبت گذشته کماکان بالاست که فشار فزاینده‌ای را متوجه کسب‌وکارها و همچنین هزینه خانوارها کرده است.
 با شدت گرفتن گرانی، ماه‌هاست که اصطلاح «بحران هزینه‌های زندگی»، به ادبیات اقتصادی و رسانه‌ای بریتانیا راه یافته است.
 اقتصاد بریتانیا در یک سال گذشته شاهد تورم دو رقمی هم بوده است؛ در ماه اکتبر سال گذشته میلادی این رقم به ۱۱/۱ درصد رسید.
 کاهش نرخ تورم الزاما به معنی پائین آمدن قیمت‌ها نیست بلکه بیشتر مترادف کند شدن سرعت افزایش قیمت‌هاست.
 با اینکه نرخ تورم در بریتانیا رو به کاهش است اما با هدف تورمی بانک مرکزی که ۲ درصد اعلام شده هنوز فاصله بسیاری دارد و بیش از ۳ برابر این رقم است.
 افزایش نرخ تورم در بریتانیا باعث شد دولت این کشور برای مهار آن از دسامبر ۲۰۲۱ میلادی ۱۴ بار نرخ پایه بهره بانکی را افزایش دهد؛ هم اکنون این نرخ ۵/۲۵ درصد است که بالاترین نرخ در ۱۵ سال اخیر است.
 انتظار می‌رود برای تداوم روند کاهش تورم و اطمینان از ثبات آن، باز هم افزایش نرخ سود، هر چند با رشدی کندتر، برای مدتی ادامه یابد.
 افزایش نرخ بهره یکی از ابزارهای دولت‌ها برای مهار تورم است. با گران شدن استقراض، مردم پول کمتری خرج می‌کنند و به تبع آن تقاضا کاهش می‌یابد که این عمدتا به کند شدن سرعت افزایش قیمت‌ها منجر می‌شود.
 یکی از پیامدهای افزایش پیاپی نرخ سود برای بسیاری از خانوارهای بریتانیایی، جهش شدید اقساط وام مسکن بوده است که در مقایسه با قبل، درصد قابل توجهی از درآمد یا پس‌انداز خانواده‌ها صرف آن می‌شود.
 بانک‌ها البته تمهیداتی را برای رعایت حال مشتریان به اجرا گذاشته‌اند از جمله اینکه دارندگان وام مسکن می‌توانند برای مدتی فقط سود این وام را پرداخت کنند.
 این افزایش نرخ باعث کاهش قیمت مسکن در بریتانیا شده و بعضی فروشندگان به دلیل پائین آمدن قیمت ترجیح داده‌اند، فروش ملک خود را به زمان دیگری موکول کنند.
 نرخ بهره در حالی به ۵/۲۵ درصد رسیده که از ماه مارس ۲۰۲۰ تا نوامبر ۲۰۲۱، این نرخ ۰/۱ درصد بود. در ابتدای حمله روسیه به اوکراین (فوریه پارسال) این نرخ ۰/۵ درصد بود که حالا بیش از ده برابر شده است.
 همزمان با ارزانی وام مسکن در زمان شیوع کرونا، دولت بریتانیا برای جلوگیری از رکود بازار مسکن و کسب‌وکارهای مرتبط با آن، نرخ مالیات نقل و انتقال را هم کاهش داده بود.
 طی سال‌های اخیر اقتصاد بریتانیا با چالش‌های متفاوتی دست به گریبان بوده است: از جدایی این کشور از اتحادیه اروپا و پیامدهای آن گرفته تا هزینه‌های گزاف کنترل کووید که بعد از حمله روسیه به اوکراین، مشکل گرانی انرژی و مواد غذایی هم به آن اضافه شد.
 همزمان با شیوع کرونا و اعمال محدودیت‌ها، اقتصاد بریتانیا در سال اول شیوع کووید (۲۰۲۰) کوچک‌تر شده بود که بعد با بازگشایی مشاغل بهبود یافت.
 در حالی که این کشور خود را آماده دوران پویایی اقتصادی بعد از بحران کرونا می‌کرد جنگ در اوکراین با حمله روسیه آغاز شد.
 پیش از این جنگ، تقاضا در بازار انرژی جهان با از سرگیری فعالیت‌های صنعتی افزایش یافته بود که جنگ بر وخامت اوضاع افزود.
 افزایش قیمت مواد غذایی و سوخت که تورم را تشدید کرد باعث شد بانک انگلستان (بانک مرکزی بریتانیا) نرخ پایه بهره بانکی را که در دوران کرونا پائین نگه داشته شده بود افزایش دهد.
"
15,اقتصاد,گزارش‌ها از وضعیت شکننده بنزین در ایران؛ صف‌های طولانی مقابل پمپ بنزین‌ها,جامعه ایران |  ایران |  اقتصاد ایران |  سیاست ایران | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 رسانه‌های ایران از «افزایش» مصرف بنزین در اوج تابستان، ناترازی ذخیره بنزین در کشور و تشکیل صف‌های طولانی مقابل پمپ‌بنزین‌ها خبر می‌دهند.
 روزنامه همشهری چاپ تهران می‌گوید علت تشکیل صف‌های طولانی مقابل پمپ بنزین‌ها «داغ بودن شایعات گرانی بنزین» و بی‌توجهی به اظهارات مقام‌های دولتی است که می‌گویند بنزین گران نمی‌شود. همشهری می‌گوید مقابل برخی از پمپ بنزین‌های پایتخت، حتی نیمه شب هم صف‌های طولانی بر قرار است.
 جواد اوجی، وزیر نفت ایران، اخیرا گفته است که دولت ابراهیم رئیسی هیچ برنامه‌ای برای افزایش قیمت بنزین ندارد. علی بهادری جهرمی، سخنگوی دولت، هم تاکنون چند بار وجود هر طرحی برای افزایش قیمت بنزین را رد کرده و از مردم ایران خواسته به شایعات توجه نکنند.
 مصرف روزانه بنزین در ایران به گفته وزارت نفت این کشور ۱۱۰ میلیون لیتر است اما توان تولید بنزین حداکثر به ۱۰۴ میلیون لیتر در روز است. دولت ایران اعلام کرده در ماه‌های اخیر دست به افزایش ظرفیت برخی پالایشگاه‌ها زده تا به میانگین روزانه ۱۱۰ میلیون لیتر در روز برسد.
 رسانه‌های ایران می‌گویند که مصرف و تولید بنزین در «وضعیتی شکننده و به‌شدت نگران‌کننده» قرار دارد.
 استهلاک پالایشگاه‌ها و مجتمع‌های پتروشیمی ایران و نبود سرمایه گذاری کلان مورد نیاز به دلیل سوءمدیریت‌های دولتی و مصرف بالای خودروهای عمدتا قدیمی و غیربرقی از جمله دلایل وضعیت جاری سوخت در ایران است.
 روزنامه اعتماد چاپ تهران به تازگی گزارش داده با توجه به تکذیب‌های دولتی درباره قیمت بنزین، به نظر می‌رسد که دولت «راه‌حل میانه‌ای را برای معضل افزایش مصرف سوخت» در کشور انتخاب کرده و آن نوعی محدودیت برای سوختگیری خودروهاست.
 این روزنامه به اظهارات رضا نواز، سخنگوی صنف جایگاه‌داران سوخت یا پمپ بنزین‌ها اشاره کرده که گفته است در تهران «اگر کسی یک بار با کارت سوخت شخصی سوختگیری انجام دهد، ۶۰ لیتر بعدی را بلافاصله نمی‌تواند سوختگیری کند و این امکان با ۳ تا ۸ ساعت تاخیر در اختیار صاحبان خودرو قرار می‌گیرد».
 بر اساس این گفته‌ها، ناوگان عمومی که سوخت آن بنزین‌ است تا دو بار در روز می‌تواند سوختگیری کند اما اگر از شهر خارج شود محدودیت زمانی ندارند.
 شرکت ملی پالایش و پخش فرآورده‌های نفتی اجرایی شدن این روش را تایید کرده و گفته دلیل آن جلوگیری از تعطیلی جایگاه‌های سوختگیری است. شرکت ملی پالایش و پخش گفته محدودیت فعلی عرضه بنزین باعث می‌شود با توجه به فصل تابستان و شلوغی جاده های کشور که در نتیجه آن نفتکش‌های سوخت‌رسان دیرتر به جایگاه می رسند، ذخیره بنزین در جایگاه ها حفظ شود.
 رسانه های ایران می‌گویند توزیع بنزین در شهرهای مرزی، با کندی انجام می شود. برخی از ویدئوهای منتشر شده در شبکه های اجتماعی هم حاکی از گلایه شهروندان از نبود و یا تاخیر عرضه بنزین است اما اتحادیه صنف جایگاه داران سوخت گفته است که هیچ مشکلی در زمینه عرضه بنزین وجود ندارد.
 مقام‌های دولت ایران کمتر هفته‌ای است که در آن وجود هر طرحی برای افزایش قیمت بنزین را تکذیب نکنند. رسانه‌های ایران می‌گویند که درباره افزایش احتمالی قیمت، میان شهروندان نگرانی وجود دارد.
 در آبان ۱۳۹۸ با وجود تکذیب های پی در پی برنامه افزایش قیمت بنزین که در سطح وزیر نفت هم عنوان می‌شد، قیمت سوخت به طور ناگهانی افزایش یافت. اعتراضاتی که به افزایش قیمت سوخت از جمله بنزین، آغاز شد تا آن زمان کم سابقه بود.
 واکنش جمهوری اسلامی ایران سرکوب گسترده معترضان بود به شکلی که وزارت کشور ایران تایید کرد که بین ۲۰۰ تا ۲۲۵ نفر در جریان سرکوب اعتراضات کشته شدند. سازمان عفو بین الملل که یک نهاد غیردولتی ناظر بر وضعیت حقوق بشر است تعداد کشته شدگانی که هویت آن محرز شده را بیش از ۳۰۰ نفر عنوان کرد.
 تصمیم به افزایش قیمت بنزین در آبان ۹۸ از سوی شورای هماهنگی اقتصادی سران سه قوه گرفته و زمان اجرای آن به دولت سپرده شده بود. حسن روحانی رئیس جمهور وقت ایران پس از افزایش قیمت بنزین گفته بود که او هم صبح روزی که این افزایش عملی شده، از آن مطلع شده است.
 بیشتر بخوانید:
 اعتراضات آبان ۹۸؛ گاهشمار وقایع
"
16,اقتصاد,جهان خودرو؛ لوکس‌ترین شاسی‌بلند آمریکایی الکتریکی می‌شود,خودروهای برقی |  رانندگی |  صنعت خودرو | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 این هفته در جهان خودرو: رونمایی از سومین مدل الکتریکی کادیلاک، مدل ضدگلوله ب‌ام‌و و ماشین اسپرت الکتریکی چینی که می‌خواهد سریع‌ترین مدل تسلا را به چالش بکشد.
 کادیلاک در مراسمی در شهر نیویورک یک مدل الکتریکی از پرفروش‌ترین ماشین خود، اسکلید (Esclade) را رونمایی کرد. این سومین ماشین الکتریکی است که خودروساز لوکس آمریکایی به محصولاتش اضافه کرده و از تابستان آینده به بازار عرضه خواهد شد.
 اسکلید الکتریکی با پسوند IQ از مدل بنزینی اسکلید متمایز شده و ظاهرش هم متفاوت است. جلوی ماشین شبیه به دو مدل‌ دیگر الکتریکی کادیلاک، چراغ‌هایی عمودی دارد که روی سپر است. جلوپنجره هم پنلی است که با مجموعه‌ای از لامپ‌های ال‌ئی‌دی روشن می‌شود.
 طول اسکلید IQ پنج متر و ۷۰ سانتی‌متر است که از اسکلید بنزینی بزرگ‌تر است. خریداران می‌توانند ماشین را در دو مدل «اسپرت» یا «لوکس» سفارش دهند. هر دو مدل به طور استاندارد به سیستم خودران کادیلاک مجهز است. راننده با این سیستم که نامش «سوپر کروز» است، می‌تواند در ۴۰۰ هزار مایل (۶۴۳ هزار کیلومتر) از بزرگراه‌ها و جاده‌های آمریکای شمالی دستش را از روی فرمان بردارد و رانندگی را به ماشین بسپرد.
 کادیلاک فهرستی طولانی از امکانات لوکس در اسکلید الکتریکی به خریداران ارائه کرده است. نمایشگر ۵۵ اینچی روی داشبورد، میز کار و دو نمایشگر ۱۲.۶ اینچی برای سرنشینان ردیف دوم و سیستم صوتی با ۴۰ بلندگو بخشی از این امکانات است. ماشین همچنین در جلو یک صندوق با فضای ۳۴۵ لیتری دارد.
 اسکلید IQ دو موتور الکتریکی دارد که در مجموع ۶۸۰ اسب بخار نیرو تولید می‌کند. ماشین یک حالت به نام «سرعت» دارد که با انتخاب آن قدرت ماشین به ۷۵۰ اسب بخار افزایش پیدا می‌کند. در این حالت شتاب صفر تا ۶۰ مایل (۹۶ کیلومتر) در ساعت ماشین کمتر از پنج ثانیه است. کادیلاک می‌گوید که ماشین با هر بار شارژ می‌تواند تا ۴۵۰ مایل (۷۲۴ کیلومتر) حرکت کند.
 قیمت اسکلید IQ پیش از اضافه کردن امکانات سفارشی صد و سی هزار دلار است. با این قیمت تسلا مدل X و مرسدس-بنز EQS از رقیبان اصلی این ماشین به شمار می‌آید. کادیلاک اعلام کرده که تا سال ۲۰۳۰ همه مدل‌هایش را الکتریکی خواهد کرد و بسیار امیدوار است خریداران از مدل الکتریکی پرفروش‌ترین محصول کارخانه استقبال کنند.
 ب‌ام‌و مدل ضدگلوله نسل جدید سری ۷ را معرفی کرد. این ماشین قرار است چند هفته دیگر در نمایشگاه مونیخ رونمایی شود و به گفته کارخانه اولین ماشین ضد‌گلوله الکتریکی جهان خواهد بود.
 ب‌ام‌و تلاش کرده تا ظاهر مدل ضد‌گلوله سری ۷ با مدل معمولی فرق زیادی نداشته باشد. تنها فرق ظاهری دو ماشین لاستیک‌های ویژه‌ای است که توسط کارخانه میشلن برای ب‌ام‌و ساخته شده تا در صورت پنچر شدن هم بتوان تا سرعت ۸۰ کیلومتر در ساعت با آن رانندگی کرد.
 بدنه ماشین با آلیاژی از فولاد ساخته شده که در برابر گلوله‌ و بمب مقاوم است. سقف هم با همین آلیاژ تقویت شده تا ماشین را در برابر حملات پهپادی حفظ کند. ب‌ام‌و می‌گوید ماشین توانسته استاندارد مقاوم بودن VR9 را برای ماشین بگیرد که از بالاترین سطوح مقاومت در ماشین‌های ضدگلوله است.
 در رده‌بندی ماشین‌های ضدگلوله، ماشین در سطح VR4 در برابر گلوله اسلحه‌های کمری مقاومت می‌کند. در سطح VR6 در برابر اسلحه‌های جنگی و انفجار ۱۵ کیلوگرم ماده منفجره تی‌ان‌تی در فاصله چهار متری مقاوم می‌شود و در سطوح VR7 و VR9 ماشین در برابر اسلحه‌های سنگین‌تر و بمب‌های قوی‌تر مقاوم است. خودروساز آلمانی تصاویری از آزمایش ماشین منتشر کرده که در آن با وجود گلوله‌باران ماشین هیچ آسیبی به اتاق وارد نشده است.
 مدلی که ب‌ام‌و ضدگلوله براساس آن ساخته شده با هر بار شارژ می‌تواند تا ۶۱۱ کیلومتر حرکت کند، حداکثر سرعت ۲۵۰ کیلومتر در ساعت و شتاب صفر تا صد کیلومترش ۳.۷ ثانیه است.
 اما ضد‌گلوله کردن باعث شده تا وزن ماشین از ۲۸۰۸ کیلوگرم به ۴۹۰۰ کیلوگرم افزایش یابد و به همین دلیل شتاب ماشین ۹ ثانیه و حداکثر سرعتش ۱۶۰ کیلومتر در ساعت شده است. ب‌ام‌و مسافتی که ماشین ضدگلوله با هر بار شارژ حرکت می‌کند را اعلام نکرده، اما با توجه به افزایش وزن، این مسافت از مدل معمولی ب‌ام‌و سری ۷ کمتر خواهد بود.
 ب‌ام‌و ضدگلوله با همه امکانات لوکس مدل معمولی عرضه می‌شود. مشتریان همچنین می‌توانند امکانات اضافی مانند سیستم تصفیه هوا، سیستم خاموش کردن آتش و بی‌سیم و چراغ‌های گردان برای ماشین سفارش دهند.
 زیکر، خودروساز چینی با انتشار دو عکس از تولید یک مدل اسپرت خبر داد. این ماشین که براساس مدل 001 کارخانه ساخته شده، قرار است تا چند هفته دیگر به بازار عرضه شود.
 زیکر عکس‌هایی از مدل جدید را در شبکه اجتماعی X (توییتر سابق) منتشر کرد و نوشت «پلاد کودن است». این پیام طعنه‌ای به تسلا مدل S پلاد است که از پرشتاب‌ترین ماشین‌های الکتریکی جهان است.
 عکس‌ها نشان می‌دهد که ظاهر ماشین نسبت به مدل معمولی 001 اسپرت‌تر شده است. زیکر این مدل را 001 FR نامیده و خبرگزاری رویترز گزارش داده قیمتش بیش از یک میلیون یوان (۱۴۰ هزار دلار) خواهد بود. قیمت پایه تسلا مدل S پلاد در آمریکا ۱۰۸ هزار دلار است.
 اطلاعات فنی ماشین منتشر نشده است. مدل معمولی زیکر 001 دو موتور الکتریکی دارد که در مجموع ۵۳۶ اسب بخار نیرو تولید می‌کند و شتاب صفر تا ۱۰۰ کیلومتر در ساعتش ۳.۸ ثانیه، و حداکثر سرعتش ۲۰۰ کیلومتر در ساعت است.
 زیکر یکی از زیرمجموعه‌های گروه خودروسازی جیلی است و در سال ۲۰۲۱ فعالیتش را آغاز کرد. این شرکت علاوه بر 001 یک شاسی‌بلند کوچک به نام X و یک ون به نام 009 تولید می‌کند. زیکر از جمله کارخانه‌های چینی است که قصد دارد محصولاتش را در بازار اروپا هم بفروشد.
"
17,اقتصاد,واکنش رئیس اسبق بانک مرکزی ایران به «کاهش یک میلیارد دلاری» ارزش منابع ارزی در کره جنوبی: «شارلاتانیزم خبری» است,کره جنوبی |  تحریم ایران |  روابط خارجی ایران |  روابط ایران-آمریکا |  اقتصاد ایران | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 عبدالناصر همتی، رئیس اسبق بانک مرکزی ایران در دولت حسن روحانی، رسانه‌های دولتی را به «شارلاتانیزم خبری» درباره «کاهش ارزش» منابع ارزی ایران در ارتباط با آزادسازی میلیاردها دلار از دارایی‌های مسدود شده ایران در بانک‌های کره جنوبی، متهم کرده است.
 پس از انتشار خبر آزادسازی پول‌های مسدود شده ایران در کره جنوبی و مصرف آن برای «مقاصد بشردوستانه» محمدرضا فرزین، رئیس بانک مرکزی ایران، از «کاهش» ارزش دارایی‌های مسدود شده ایران از ۷ میلیارد دلار به ۶ میلیارد دلار سخن گفته بود.
 او گفته بود طی سال‌های پایانی دهه ۹۰ این منابع به‌ صورت وون (واحد پول ملی کره جنوبی) به بانک‌های کره جنوبی واریزشده بود و نه تنها به آن سودی تعلق نمی‌گرفت بلکه «در طی این سال‌ها نیز به دلیل کاهش برابری وون به دلار، نزدیک به یک میلیارد دلار آن با کاهش ارزش برابری مواجه شد.»
 رسانه‌های دولتی ایران هم پس از آن با اشاره به کاهش نرخ برابری وون نسبت به دلار طی سالهای اخیر، گفته بودند رئیس وقت بانک مرکزی به موقع پولها را به ارزهای معتبر جهانی تبدیل نکرده و این باعث کاهش ارزش منابع ارزی ایران در کره جنوبی شده است.
 مجموعه اینها واکنش آقای همتی را دربر داشت که در شبکه‌های اجتماعی خود در این باره سخن گفته است.
 بر اساس روایت آقای همتی، کره جنوبی که یکی خریداران عمده میعانات گازی ایران بوده، پولها را به حسابهای ایران در کره جنوبی واریز می‌کرده و «در قراردادها قید شده بود که این منابع برای تجارت بین ایران و کره باید مورد استفاده قرار گیرند.»
 او در ادامه گفته که پس از سال ۲۰۱۲ میلادی که قانون «دفاع ملی» در آمریکا به تصویب رسید، برای جلوگیری از افزایش قیمت نفت در بازارهای جهانی، خریداران نفت ایران با مجوز آمریکا اجازه داشتند به خرید نفت از ایران ادامه دهند «مشروط به اینکه میزان این خرید را در بازه های زمانی شش ماهه کاهش دهند و منابع ناشی از این خریدها نیز فقط برای خرید کالاها و خدمات غیر تحریمی استفاده شود و تراکنش های مالی آن صرفا بین همان کشورها و ایران باشد.»
 بنوعی ایران به هر کشوری که نفت می‌فروخته از همان کشورها هم کالای غیرتحریمی خریداری می‌کرده.
 آقای همتی می‌گوید: «مطابق توافق انجام گرفته با کره، حدود نیمی از منابع به وون کره و نیم دیگر به یورو دریافت می شد. منابع یورویی به تدریج مصرف می شد اما همه منابع وون کره مصرف نمی شد و بخشی از آن تجمیع می‌شد.»
 بر اساس روایت رئیس اسبق بانک مرکزی ایران پس از خروج آمریکا از برجام کره جنوبی اعلام کرد بدون رضایت آمریکا انتقال پول امکان‌پذیر نیست؛ او گفته یک مکانیزم مشخص برای استفاده از این منابع جهت واردات از خود کره وجود داشت که هم محدود به خرید از خود کره جنوبی و هم منحصر به کالاهای بشردوستانه بوده است.
 آقای همتی می‌گوید: «کم شدن منابع در حسابهای موجود در کره جنوبی برخلاف گفته آقای فرزین، صرفاً به دلیل کاهش برابری ارزش وون کره در مقابل یورو و دلار نبود، هرچند که کاهش ۱۵ درصدی ارزش وون کره در دوسال گذشته در دوره مدیریت دولت سیزدهم اتفاق افتاده است.»
 او گفته هر چند موضوع حفظ ارزش دارایی در مقابل سایر ارزها در قرارداد با کره جنوبی دیده نشد «ولی در قرارداد مربوط به دریافت دینار در عراق، این موضوع، در دوره مسئولیت من، در قرارداد دیده شد.»
 همزمان حسین امیرعبدالهیان، وزیر خارجه ایران امروز در یک کنفرانس خبری گفته: « [پیشتر] در مقطعی به توافق نزدیک شده بودیم اما انتشار سند محرمانه‌ای از آن، مانع توافق شد.»
 او به جزییات این سند و محتوای آن اشاره ای نکرد اما گفت که موضوع تبادل زندانیان ربطی به آزاد سازی دارایی‌های ایران ندارد.
 همزمان سخنگوی وزارت خارجه ایران هم تائیده کرده تهران و واشنگتن در مورد آزادی سازی دارایی‌های مسدود شده در کره جنوبی و آزادی زندانیان ایرانی-آمریکایی در ایران «از طریق واسطه» به توافق رسیده‌اند.
 البته ایران گفته تا زمانی که پول در دسترس این کشور قرار نگیرد، زندانیان ایرانی-آمریکایی آزاد نخواهند شد.
 سیامک نمازی، مراد طاهباز و عماد شرقی سه نفر از این پنج زندانی هستند. کاخ‌سفید گفته است که «دو نفر» از زندانیان تبعه این کشور خواسته‌اند که هویت آنها فعلا علنی نشود.
 بعضی گزارش‌ها حاکی از آن است که دارایی‌های ایران به بانکی در قطر منتقل خواهد شد؛ هر چند بعضی منابع آن را رد کرده‌اند.
 موضوع آزادسازی منابع مسدود شده ایران در کره جنوبی از زمان خروج آمریکا از برجام سالها بود که بر روابط دو کشور سایه انداخته بود و گفته شده بود جمهوری اسلامی اقدامات حقوقی برای طرح شکایت در مجامع بین‌المللی را هم در این زمینه آغاز کرده بود.
"
18,اقتصاد,راستی آزمایی ادعای تیم اقتصادی دولت ابراهیم رئیسی در سه حوزه تورم، پول و مسکن,تورم |  اقتصاد ایران | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 دو سال از عمر دولت سیزدهم گذشته و روز چهارشنبه ۱۸ مرداد ۱۴۰۲، ابراهیم رییسی، تیم اقتصادی خود را به خط کرد تا از موفقیت‌های این دولت بگویند و گزارش‌های اقتصادی از سوی وزیر اقتصاد، رییس سازمان برنامه و بوجه و رییس کل بانک مرکزی منتشر شدند.
 این گزارش‌های مثبت در حالی منتشر شد که عملکرد اقتصادی دولت، صدای حامیان آن را هم درآورده است.
 روزنامه دنیای اقتصاد اخیرا نظرسنجی را منتشر کرده که بر اساس آن تنها ۱۲ درصد از پاسخ دهندگان که رای دهندگان به رییسی هم در بین آنها بودند، از کارنامه او رضایت دارند.
 ناصر مکارم شیرازی، از مراجع تقلید شیعه در قم اخیرا خطاب به دولت آقای رییسی گفت: «امروز جامعۀ ما دچار گرفتاری‌ها و مشکلات فراوانی از جمله مشکل اقتصادی است. در مسائل اقتصادی گرفتار اموری هستیم که تبدیل به معما شده است.»
 بر همین اساس، برخی از رسانه‌های اقتصادی، آمارهای اعلام شده دولت را دست چین شده و گزینشی دانستند.
 مهمترین انتقاد حامیان و مخالفان دولت ابراهیم رییسی به گرانی‌هاست.
 بر اساس گزارش‌های مرکز امار ایران، در ابتدای مرداد ۱۴۰۰ ، ماهی که ابراهیم رییسی دولت را از حسن روحانی تحویل گرفت، نرخ تورم سالانه برای خانوارهای کشور ۴۴.۲ درصد بود، ولی در ابتدای مرداد ۱۴۰۲ به ۴۷.۱ درصد جهش کرد.
 بیشترین رشد قیمتی امسال به مواد غذایی و کالای مصرفی روزانه شهروندان تعلق داشت.
 در ابتدای مرداد ۱۴۰۰ نرخ میانگین تورم خوراکی‌ها ۴۴.۲ درصد بود. در این ماه نرخ تورم نان و غلات ۵۵.۲ درصد، گوشت قرمز و مرغ ۴۷.۶ درصد، لبنیات ۶۳.۷ درصد، مسکن ۲۸.۵ درصد، اجاره بهاء ۲۸.۲ درصد، حمل و نقل ۶۳.۴ درصد و نرخ تورم آب، برق و سوخت ۱۶.۵ درصد بود.
 حالا بعد از دو سال وضعیت بدتر شده است.
 در ابتدای مرداد ۱۴۰۲ تورم خوراکی و آشامیدنی ۶۶.۲ درصد بود. در این ماه نرخ تورم نان و غلات ۵۸.۳ درصد، گوشت قرمز و مرغ ۸۶.۳ درصد، لبنیات ۷۱.۴ درصد، مسکن ۳۶ درصد، اجاره بهاء ۳۵.۸ درصد، حمل و نقل ۴۳.۷ درصد و نرخ تورم آب برق و سوخت ۲۳.۹ درصد بود.
 دولت ریشه این افزایش قیمت را به رشد نقدینگی و بی نظمی‌های اقتصادی ربط داده است.
 مرکز پژوهش‌های مجلس در گزارشی در اردیبهشت ۱۴۰۲ اصلی‌ترین عامل تورم و نابسامانی‌های اقتصادی در ایران را رشد نقدینگی مازاد بر رشد تولید دانست.
 رییس کل بانک مرکزی هم در روز تشریح عملکرد دولت رییسی گفته بود: « ناترازی بانک‌ها عامل رشد نقدینگی است و آن را کنترل کردیم.»
 در ایران هشت بانک دولتی ، ۲۰ بانک غیر دولتی یا نیمه دولتی و دو موسسه قرض الحسنه فعال هستند. سهم صنعت بانکداری در تولید ناخالص داخلی (GDP) کشور، حدود ۵٫۲ درصد است.
 اضافه بر این ۳۱ بانک و موسسه مالی، سه موسسه اعتباری وجود دارند که از سال ۱۴۰۰ فرِآیند انحلال آنها آغاز شده.
 موسسه مالی و اعتباری کاسپین، نور و توسعه از موسسه‌های مالی مجازی هستند که رییس کل بانک مرکزی اخیرا از انحلال انها سخن گفته است.
 ناترازی برخی از این بانک‌ها ، سبب دردسر اقتصادی شده.
 ناترازی بانک‌ها به بیان ساده یعنی درآمد بانک‌ها کمتر از هزینه آنهاست و به اصطلاح بازاری‌ها دخل آنها به خرجشان جور در نمی‌آید.
 در بخش دولتی، سه بانک مسکن، سپه و توسعه تعاون ناترازترین بانکهای ایران هستند.
 بر اساس قانون بودجه ۱۴۰۲ پیش بینی شده که این بانکها وضعیت بدتری در سال جاری دارند.
 در مجموع درآمدهای این سه بانک در بودجه سال ۱۴۰۲ حدود ۱۳۹ هزار میلیارد تومان و هزینه‌های آنها ۱۴۹ هزار میلیارد تومان پیش بینی شد یعنی هزینه این بانک‌ها ۱۰ هزار و ۳۹۱ میلیارد تومان بیشر از درآمد آنهاست.
 بر اساس بودجه ۱۴۰۲ ، بیشترین ناترازی در بودجه این بانک‌ها برای بانک سپه است که هزینه‌های آن ۹ هزار و ۵۰۰ میلیارد تومان بیش از درآمدهای آن است.
 اما مشکل دیگر بانک‌های ایرانی، ورشکستگی تعدادی از آنهاست.
 بانک‌های مانند آینده، سرمایه، ایران زمین، موسسه مالی و اعتباری ملل در بخش خصوص و سه بانک مسکن، سپه و توسعه تعاون در بخش دولتی به بانک‌های ورشکسته ایران معروف شدند.
 در دو سال گذشته تعداد بانک‌های ورشکسته و رقم زیان آنها افزایش داشت.
 شش بانک در سال۱۴۰۰ دارای زیان مجموعا ۱۲۷ هزار میلیارد تومانی بودند. در سال ۱۴۰۲ تعداد بانک‌های ورشکسته به ۷ بانک و رقم زیان این بانک‌ها به حدود ۲۵۹ هزار میلیارد تومان رسید.
 بر اساس گزارش صورت‌های مالی بانک‌ها که در خرداد ۱۴۰۲ منتشر شد، زیان انباشته بانک‌های آینده ۱۲۵ هزار میلیارد تومان ، بانک سرمایه ۵۰.۸ هزار میلیارد تومان ، بانک ایران زمین با مبلغ ۳۵.۶ هزار میلیارد تومان ، بانک دی ۱۹.۱ هزار میلیارد تومان، بانک شهر ۱۸.۵ هزار میلیارد تومان، بانک پارسیان پنج هزار میلیارد تومان ، موسسه مالی و اعتباری ملل ۴.۶ هزار میلیارد تومان بود.
 اما مشکل دیگری هم وجود دارد که خود دولت عامل ان است.
 بانک‌ها، قلک دولت هستند. و هر وقت دولت کسری داشت، دست در این قلک کرده و پول بر می‌دارد.
 میزان بدهی دولت به بانک‌ها در ابتدای سال ۱۴۰۰ رقم ۲۹۳ هزار میلیارد تومان، در ابتدای سال ۱۴۰۱ مبلغ ۴۲۴ هزار میلیارد تومان و ابتدای سال ۱۴۰۲ عدد ۵۰۱ هزار میلیارد تومان برآورد شد.
 وقتی دولت دست در جیب بانک‌ها می‌کند، بانک‌ها با کمبود نقدینگی مواجه شده و از بانک مرکزی پول قرض می‌کنند و این کار موجب رشد نقدینگی و در نهایت تورم می‌شود.
 یکی از موضوعاتی که تیم اقتصادی دولت سیزدهم برای نشان موفقیت به ان اشاره کرده، مسکن بود.
 دولت سیزدهم وعده کرده بود که طی چهار سال، چهار میلیون مسکن بسازد ولی توان اجرایی آن را ندارد.
 آذر پارسال، در روز رای اعتماد، مهرداد بذرپاش، وزیر جدید راه و شهر سازی، در مجلس گفته بود: «هزینه ساخت ۴ میلیون مسکن تقریبا دو برابر بودجه کل کشور در سال ۱۴۰۱ است. شما نمایندگان بگویید از کجا باید تامین شود؟ با چه مدلی می‌خواهیم مسکن بسازیم؟ یک وزارتخانه (وزارت راه وشهرسازی)، چه کاری برای تامین مالی این طرح معادل ۲۸۰۰ هزار میلیارد تومانی، می‌تواند انجام دهد؟ »
 معاون وزیر راه و شهرسازی هم در اسفند ۱۴۰۱ گفته بود: « بیش از ۳۲۰۰ هزار میلیارد تومان ارزش اقتصادی ساخت چهار میلیون مسکن در این پروژه است. بر این اساس بیش از ۸۰ درصد نقدینگی کل کشور، چرخه مالی این پروژه و محل هزینه است»
 این سخنان برای جامعه به معنی این بود که دولت برای ساخت مسکن برنامه‌ای ندارد.
 با این وجود، دولت مدعی است که در حوزه مسکن کارهای زیادی کرده و باعث رشد سرمایه‌گذاری شده، در مقابل مرکز آمار گزارش کرده که رشد تولید ناخالص داخلی در بخش مسکن در سال ۱۴۰۱ به منفی ۲.۳ درصد رسیده.
 همچنین طبق سرشماری نفوس و مسکن سال ۹۵ باید تا سال ۱۴۰۵ سالانه یک میلیون مسکن در ایران ساخته شود، در حالی که سالانه حدود ۳۰۰ هزار مسکن بطور میانگین ساخته می‌شود.
 در سال ۱۴۰۱ به گزارش روزنامه دنیای اقتصاد حدود ۴۲۰ هزار واحد مسکونی ساخته شد که بخشی از آن از سوی دولت مدیریت شد. این گزارش می افزاید که دولت سال گذشته برای ساخت ۴۵۰ هزار واحد مسکن اقدام کرد ولی بر اساس گزارش بانک‌ها، تنها ۲۳۰ هزار واحد از این تعداد تسهیلات دریافت کردند. به نوشته روزنامه دنیای اقتصاد زمانی که یک واحد به مرحله ساخت می رسد وام می‌گیرد. به همین دلیل تعداد ۲۳۰ هزار واحد به مرحله نهایی رسیدند.
 از سوی دیگر، مصالح ساختمانی هم گران شده و برای ساخت یک واحد باید هزینه ای گزاف پرداخت.
 در فصل پاییز١٤٠١ شاخص قیمت نهاده‌های (مصالح) ساختمانی در تهران به عدد ۱۵۶۱ رسید که نسبت به فصل قبل ۴.۶ درصد، نسبت به فصل مشابه سال قبل، ۳۱.۶ درصد و در چهار فصل منتهی به فصل جاری نسبت به دوره‌ مشابه سال قبل ۳۴.۷ درصد افزایش داشته و نشان دهنده تورم بالای این بخش است.
 همه این اتفاق‌ها به گرانی مسکن و اجاره بهاء ختم شد.
 در سال ۱۴۰۰ بطور میانگین حدود ۳۰ میلیون تومان بود ولی در بهار امسال به بالای ۶۰ میلیون تومان رسیده است. اجاره بها هم رشد بی رویه‌ای داشته تا جایی که موضوع پشت بام خوابی و کانتینر خوابی در روزهای اخیر تیتر روزنامه‌های داخل ایران بودند.
 اخیرا، روزنامه دنیای اقتصاد با انتشار نتایج یک گزارش میدانی دربارهٔ امید به خانه‌دار شدن متولدان دههٔ ۷۰ که حد فاصل ۲۵ تا ۲۶ سالگی هستند، نوشت که بیش از «یک و نیم قرن» طول می‌کشد تا آن‌ها صاحب خانه شوند.
"
19,اقتصاد,تورم منفی؛ چرا کشورها باید از کاهش قیمت‌ها در چین نگران باشند؟,چین |  تورم | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 هم‌زمان با کاهش قیمت‌ برای مصرف‌کنندگان چینی در ماه گذشته میلادی، برای اولین بار در دو سال اخیر تورم در این کشور منفی شده است.
 آمار رسمی نشان می‌دهد شاخص قیمت مصرف‌کننده، که معیاری برای محاسبه تورم است، در ماه ژوئیه نسبت به یک سال قبل از آن ۰/۳ درصد افت کرده است.
 تحلیلگران می‌گویند این وضعیت فشار روی دولت چین برای احیای بازار در دومین اقتصاد بزرگ جهان را افزایش داده است.
 تورم منفی در حالی رخ می‌دهد که تازه‌ترین آمار صادرات و واردات چین هم امیدوارکننده نیست، و همه اینها ابهامات درباره سرعت احیای اقتصادی بعد از دوره همه‌گیری کووید در این کشور را بیشتر کرده است.
 مقام‌های چین هم‌زمان درگیر افزایش شدید بدهی دولت و معضلات مربوط به بازار مسکن هم هستند. از سوی دیگر در حالی که بیش از ۱۱/۵ میلیون فارغ‌التحصیل دانشگاه‌ها امسال وارد بازار کار خواهند شد، آمار بیکاری جوانان -که بالاترین رکورد را ثبت کرده- باعث افزایش نگرانی‌ها شده است.
 به گفته کارشناسان اقتصادی سقوط قیمت‌ها کار چین را برای کاهش بدهی‌ دولتی سخت‌تر می‌کند و به تبع آن مشکلات دیگری مانند کند شدن نرخ رشد اقتصادی تشدید می‌شود.
 دنیل ماری، از شرکت سرمایه‌گذاری «مدیریت دارایی‌ ای‌اف‌جی» می‌گوید: «هیچ راهکار معجزه‌آسایی برای بالا بردن تورم وجود ندارد.» به گفته او شاید «ترکیبی از افزایش مخارج دولتی و کاهش مالیات‌ها، هم‌زمان با سیاست‌های کمتر سختگیرانه پولی» بتواند در این موقعیت به کمک دولت چین بیاید.
 بیشتر کشورهای توسعه‌یافته بعد از پایان محدودیت‌های همه‌گیری کرونا، شاهد افزایش شدید مخارج مصرف‌کنندگان بودند. کسانی که پس‌انداز داشتند ناگهان می‌خواستند و می‌توانستند پول خرج کنند در حالی که کسب و کارها برای برآورده کردن تقاضا در بازار به تکاپو افتاده بودند.
 رشد چشمگیر تقاضا برای کالاهایی که تامین آنها با محدودیت روبرو شده بود -به علاوه افزایش قیمت انرژی بعد از حمله روسیه به اوکراین- باعث بالا رفتن قیمت‌ها و افزایش تورم در این کشورها شد.
 اما در چین این اتفاق نیفتاد. بعد از پایان سخت‌ترین محدودیت‌های مربوط به کرونا در جهان، و هم‌زمان با به کار افتادن دوباره اقتصاد، قیمت‌ها صعود قابل توجهی نداشت. آخرین افت شاخص قیمت مصرف‌کننده در چین مربوط به فوریه سال ۲۰۲۱ بود.
 واقعیت این است که اقتصاد چین ماه‌هاست که در معرض تورم منفی بوده است و ابتدای سال جاری میلادی به دلیل کسادی تقاضا در بازار، در عمل رشدی نداشته است. قیمت تولیدکنندگان یا همان قیمت‌های کارخانه‌ای در چین هم رو به کاهش بوده است.
 آلیسیا گارسیا-ارِرو، استاد دانشگاه علوم و فناوری هنگ کنگ می‌گوید: «مسئله نگران‌کننده این است که تقاضا در چین ضعیف بوده،‌ در حالی که در بقیه جهان،‌ به ویژه در غرب رشد کرده است. تورم منفی کمکی به اقتصاد چین نمی‌کند. بدهی دولتی سنگین‌تر خواهد شد. و هیچ کدام اینها خبر خوبی برای چین نیست.»
 درصد بالایی از کالاهایی که در بازارهای سرتاسر جهان فروخته می‌شود، در چین تولید می‌شود.
 یکی از تاثیرات بالقوه مثبتی که یک دوره تورم منفی در چین می‌تواند داشته باشد این است که باعث می‌شود افزایش قیمت‌ها را در نقاط دیگر جهان -مثلا در بریتانیا- مهار کند.
 اما ورود اجناس ارزان‌تر چینی به بازارهای جهانی برای تولیدکنندگان در کشورهای دیگر پیامدهای منفی خواهد داشت. چنین وضعیتی می‌تواند سرمایه‌گذاری در کسب و کار در کشورهای دیگر را با مشکل جدی روبرو کند و باعث افزایش بیکاری شود.
 از سوی دیگر ادامه سقوط قیمت‌ها در چین ممکن است تاثیر منفی روی سود شرکت‌ها و مخارج مصرف‌کنندگان داشته باشد. چنین حالتی هم می‌تواند به آمار بالاتر بیکاری منجر شود.
 این وضعیت باعث می‌شود تقاضای چین -به عنوان برگ‌ترین بازار فروش جهان- برای انرژی، مواد خام و مواد غذایی به شدت کاهش یابد و باعث ضربه‌ای قابل توجه به صادرات جهانی شود.
 اقتصاد چین همین الان با مشکلات دیگری هم روبرو است. یکی از آنها این است که سرعت احیای اقتصاد این کشور بعد از همه‌گیری کرونا کمتر از حد انتظار بوده است.
 تازه‌ترین آمار رسمی چین نشان می‌دهد که صادرات این کشور در ماه ژوئیه نسبت به سال قبل از آن ۱۴/۵ درصد کمتر شده و واردات هم ۱۲/۴ درصد کاهش یافته است. این ارقام ناامیدکننده هم‌زمان با پیش‌بینی‌های مربوط به کندتر شدن رشد اقتصادی چین در سال جاری میلادی منتشر شده و بر نگرانی‌ها افزوده است.
 چین همچنین با بحران در بازار مسکن خود هم دست و پنجه نرم می‌کند که در پی سقوط «گروه اورگرند»، بزرگ‌ترین شرکت ساخت و ساز مسکن در این کشور تشدید شده است.
 دولت چین تلاش می‌کند این پیام را به جهان ارسال کند که همه چیز تحت کنترل است، اما تا الان هیچ اقدام قابل توجهی برای کمک به افزایش رشد اقتصادی نکرده است.
 اسوار پراساد، استاد سیاست‌ تجاری و اقتصاد در دانشگاه کرنل، جلب اعتماد سرمایه‌گذاران و مصرف‌کنندگان را برای احیای اقتصادی چین حیاتی می‌داند.
 او می‌گوید: «مسئله اصلی این است که دولت تا چه حد می‌تواند بار دیگر اعتماد بخش خصوصی را جلب کند تا خانوارها هم به جای پس‌انداز کردن، مخارج خود را افزایش دهند و سرمایه‌گذاری روی کسب و کارها شروع شود؛ اتفاقاتی که تا کنون رخ نداده است.»
 «من پیش‌بینی می‌کنم که شاهد به کارگیری محرک‌های قابل توجه اقتصادی مانند کاهش مالیات‌ها در چین باشیم.»
"
20,اقتصاد,آمریکا برخلاف ایران می‌گوید تهران در استفاده از دارایی‌های آزاد شده محدودیت دارد,تحریم ایران |  انتخابات ریاست جمهوری آمریکا |  روابط خارجی ایران |  ایران |  جو بایدن |  دونالد ترامپ |  اقتصاد ایران |  تسلیحات هسته ای | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 یک روز پس از انتقال ۵ شهروند آمریکایی از زندان اوین به حبس خانگی و تایید آزادشدن حدود ۶ میلیارد از پول‌های ایران در کره‌جنوبی، تهران و واشنگتن در اظهاراتی متناقض از نحوه دسترسی تهران به این دارایی‌ها گفته‌اند.
 در حالی که وزیرخارجه ایران می‌گوید نحوه استفاده از این پول با «صلاحدید» تهران خواهد بود، یک مقام ارشد کاخ‌سفید می‌گوید این پول‌ها تحت نظارت دقیق خزانه‌داری آمریکا از حساب خارج خواهند شد و تنها برای مصارفی انسان‌دوستانه و در چارچوب تحریم‌ها قابل استفاده‌اند.
 به نظر می‌رسد بخش مهمی از اظهارات هر دو طرف با هدف راضی کردن افکارعمومی داخلی عنوان شده است، اما با این حال، تضاد در این اظهارات نگرانی‌ها از نهایی نشدن فرآیند تبادل زندانیان میان تهران و واشنگتن را افزایش داده است.
 خبر شتاب گرفتن روند این تبادل زندانی روز گذشته - پنجشنبه ۱۰ اوت - با تایید انتقال ۵ شهروند آمریکا از زندان اوین به خانه‌ای در تهران علنی شد و پس از آن مقام‌های ایران و آمریکا اظهارات متفاوتی را درباره جزییات توافق و مفاد آن ایراد کردند.
 در حالی که جان کربی، سخنگوی کمیته امنیت ملی کاخ‌سفید، روز گذشته به خبرنگاران گفت ایران برای استفاده از ۶ میلیارد دلار آزادشده در کره‌جنوبی محدودیت‌هایی دارد، حسین امیرعبداللهیان، وزیرخارجه ایران، می‌گوید «صلاحدید» نحوه استفاده از این پول‌ها در اختیار تهران است.
 شبکه س‌بی‌اس، شریک کاری بی‌بی‌سی در آمریکا، روز جمعه به نقل از جان کربی نوشت: «ما رویه را عوض نکرده‌ایم. ما فقط این منابع مالی را - که پول خود آنها بود - به یک حساب دیگر در کشوری که سیستم مالی آن اجازه دسترسی ایران به آن را می‌دهد، انتقال داده‌ایم. راه‌های پیش‌بینی شده برای دسترسی آنها به این پول همان های هستند که در دولت ترامپ بودند... این پول تنها برای مصارف انسان‌دوستانه قابل استفاده است و همان نظارتی بر آن اعمال خواهد شد که برای حساب‌های قبلی وجود داشت».
 یک مقام دیگر آمریکایی هم در گفتگو با سی‌بی‌اس به مردم کشورش اطمینان داده که «حتی یک دلار از پول مالیات‌دهندگان آمریکایی به ایران داده نخواهد شد».
 به نظر می‌رسد تاکید جان کربی بر وحدت رویه میان دولت جو بایدن و دونالد ترامپ در «نحوه نظارت بر استفاده ایران از منابع ارزی خود در سیستم بانکی جهانی»، و همچنین تاکید بر این که ۶ میلیارد دلار آزاد شده ایران پول «متعلق به همین کشور بوده و نه پول مردم آمریکا» در قالب تلاش‌های کاخ‌سفید برای خنثی کردن حملات جمهوری‌خواهان است که طی ۲۴ ساعت گذشته جو بایدن را به «تسلیم بزرگ مقابل ایران» متهم کرده‌اند و به رای‌دهندگان آمریکایی درباره عواقب دسترسی حکومت در ایران به این ۶ میلیارد دلار گفته‌اند.
 تام کاتن، سناتور جمهوری‌خواه، یکی از نخستین کسانی بود که با حمله به آزادسازی پول های بلوکه شده ایران در کره‌جنوبی آن را «باج» دادن به «آیت‌الله‌ها» خواند و «مشوق گروگان گیری‌های بعدی» ارزیابی کرد.
 ران دسانتیس، فرماندار فلوریدا و نزدیک‌ترین رقیب دونالد ترامپ در رقابت‌های درونی حزب جمهوری‌خواه هم امروز - جمعه ۱۱ اوت - در شبکه اجتماعی ایکس، توییتر سابق، از ۶ میلیارد دلار درآمدهای آزادشده ایران تحت عنوان «پرداخت بایدن به ایران» یاد کرد و نوشت:
 «پرداخت این باج ۶ میلیارد دلاری به ایران برای ساخت سلاح اتمی، حمایت از تروریسم، سرکوب مردم ایران و کمک به روسیه استفاده خواهد شد».
 به نظر می‌رسد جمهوری‌خواهان در آستانه اوج‌گیری رقابت‌های انتخاباتی تلاش می‌کنند با «منفی» جلوه دادن این اقدام کاخ‌سفید به دولت جو بایدن اجازه ندهند از آزادسازی ۵ شهروند آمریکایی به عنوان «یک پیروزی در دیپلماسی و سیاست خارجی» استفاده کند.
 کره جنوبی روز جمعه از امیدواری به حل مشکل دارایی‌های بلوکه‌شده ایران گفته اما همزمان از گزارش‌ها درباره توافق ایران و آمریکا برای تبادل زندانیان به شرط انتقال شش میلیارد دلار اظهار بی‌اطلاعی کرده است.
 موضوع رفع توقیف از دارایی‌های ایران در کره جنوبی از سال ۱۳۹۹جزو اولویت‌های سیاست خارجی جمهوری اسلامی بوده و بر روابط تهران و سئول سایه انداخته است.
 وزارت خارجه کره جنوبی در بیانیه‌ای گفته: «دولت ما از نزدیک با کشورهایی چون ایران و آمریکا در تماس است تا مساله دارایی‌های بلوکه را حل کند، و امیدواریم این موضوع به طور دوستانه حل شود.»
 خبر بی‌اطلاعی کره جنوبی از توافق میان ایران و آمریکا یک روز پس از آن اعلام شده که پنج شهروند ایرانی-آمریکایی از زندان اوین به حبس خانگی منتقل شدند. ایران آزادی کامل این افراد و بازگشتشان به آمریکا را به آزادی چند شهروند ایرانی از زندان‌های آمریکا و همچنین رفع توقیف دارایی‌هایش در کره جنوبی مشروط کرده است.
 سیامک نمازی، مراد طاهباز و عماد شرقی سه نفر از پنج زندانی منتقل‌شده به حبس خانگی هستند. هویت دو نفر دیگر به طور رسمی اعلام نشده است.
 بیشتر بخوانید:
 چه کسانی آزاد خواهند شد؟
 به گزارش بخش مانیتورینگ بی‌بی‌سی،‌ خبر توافق آمریکا و ایران بر سر تبادل زندانیان و آزاد کردن پول‌های بلوکه شده ایران در رسانه‌های عربستان سعودی و جهان عرب بازتاب گسترده داشته است.
 اغلب این رسانه‌ها این انتقاد را مطرح کردند که ایران از «تاکتیک» زندانی کردن خارجی‌ها به عنوان ابزاری برای اعمال فشار بر غرب استفاده می‌کند.
 در حالی‌ که تلویزیون العربیه که مرکزش در عربستان سعودی است به این خبر توجهی نشان نداده اما شبکه تلویزیونی الجزیره قطر آن را خبر مهمی ارزیابی کرده و در سرتیتر اخبار خود قرار داد. در پوشش خبری این رسانه به اهمیت نقش قطرو تمجید آمریکا از دوحه برای دستیابی به این توافق پرداخته شده است.
 الجزیره به نقل از جان کربی، هماهنگ کننده ارتباطات راهبردی در شورای امنیت ملی در کاخ سفید، گفت که «قطر در بسیاری از مسائل دوست فوق‌العاده‌ای بوده است.»
 جان کربی در مصاحبه با الجزیره گفته: «ما از حمایتی که از قطر در این مذاکرات دریافت کردیم سپاسگزاریم.»
 اما اسکای نیوز عربی که مقر آن در امارات است، در طول پوشش خبری خود در بولتن خبری صبحگاهی از ذکر نام و نقش قطر در این معامله خودداری کرد و گزارش داد که «تهران و واشنگتن با میانجی‌گری یک کشور ثالث به توافقی دست یافتند که شامل آزادی پنج زندانی از هر طرف می‌شود.» این کانال بر نگرانی‌ها در مورد نحوه استفاده ایران از وجوه آزاد شده متمرکز شد.
 روزنامه پرنفوذ روزنامه شرق الاوسط در گزارشی طولانی درباره آزادی زندانیان و حبس خانگی آنها توسط تهران، سخنان آدرین واتسون، سخنگوی شورای امنیت ملی کاخ‌سفید را برجسته کرد که گفته بود این افراد «از ابتدا نباید بازداشت می شدند.»
 این روزنامه نوشت: «سپاه پاسداران انقلاب اسلامی در سال‌های اخیر ده‌ها شهروند دوتابعیتی و خارجی را بازداشت کرده که بیشتر آنها با اتهام جاسوسی مواجه شده‌اند، این در حالی است که فعالان حقوق بشر ایران می‌گویند که جمهوری اسلامی افراد دوتابعیتی و خارجی را با هدف اعمال فشار و گرفتن امتیاز از کشورهای دیگر بازداشت می‌کند.»
 سایت انگلیسی عرب نیوز هم گزارشش را با این تیتر منتشر کرد: «بلینکن می‌گوید که در توافق تبادل زندانی هیچ کدام از تحریم‌های ایران لغو نمی‌شود».
"
21,اقتصاد,برخورد آرژانتین با تماشاگران خارجی که اسکناس پزو را برای تحقیر آتش می‌زنند,اقتصاد جهان |  آرژانتین |  فوتبال |  صندوق بین المللی پول |  ورزش | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 در واکنش به تماشاچیان خارجی فوتبال که برای تحقیر رقبای آرژانتینی پول ملی این کشور را آتش می‌زنند، دولت آرژانتین اعلام کرده که با آنها برخورد می‌کند.
 بنا به اعلام یک نهاد انضباطی ورزش آرژانتین، کسانی که به آتش زدن پول این کشور دست بزنند تا ۳۰ روز زندان خواهند گرفت.
 این کار مدتی است به یک رویه تبدیل شده و هواداران باشگاه‌های دیگر کشورهای آمریکای جنوبی هنگام بازی با تیم‌های آرژانتینی برای تمسخر و تحقیر طرف مقابل اسکناس پزو را به نشانه بی ارزشی آن آتش می‌زنند.
 آرژانتین در سال‌های اخیر دچار تورم شدیدی بوده و ارزش پول ملی آن به شدت سقوط کرده است.
 آتش زدن پول آرژانتین حرکتی است که به ویژه از طرف هواداران باشگاه‌های برزیلی و شیلیایی انجام می‌شود.
 بنا به گزارش رسانه‌های محلی، نهاد پیشگیری از خشونت در ورزش در آرژانتین گفته چنین کاری قوانین موجود درباره «تحریک به درگیری» در برنامه‌های ورزشی و «تحریک برای اختلال در نظم عمومی» را نقض می‌کند.
 این نهاد گفته پلیس محلی تماشاگرانی را که اسکناس آتش بزنند بازداشت خواهد کرد و در صورت تکرار این کار تیم‌های مورد علاقه آنها هم با محرومیت‌هایی مواجه خواهند شد.
 تورم سالانه در آرژانتین در چند سال اخیر جهش شدیدی داشته و به‌تازگی از ۱۰۰ درصد هم گذشته است. آرژانتین پس از دوران ابرتورم اوایل دهه ۱۹۹۰ میلادی بیش از دو دهه با چنین تورم بالایی مواجه نبود.
 مرکز آمار آرژانتین تورم این کشور در ماه ژوئن را ۱۱۵/۶ درصد اعلام کرد.
 نرخ برابری پزو با ارزهای خارجی به‌شدت سقوط کرده است و با از دست رفتن ارزش پول ملی، بانک مرکزی آرژانتین از شش ماه پیش اسکناس‌های دو هزار پزویی را وارد گردش کرده است. پیش از این، بزرگترین اسکناس آرژانتین هزار پزو بود.
 بهای دلار در آرژانتین از آغاز سال گذشته میلادی تقریبا سه برابر شده است.
 آرژانتین در دهه ۱۹۹۰ با تغییر واحد پول ملی نرخ ثابت میان پزو و دلار در نظر گرفت اما پس از بحران مالی در سال‌های ۲۰۰۱ و ۲۰۰۲ به نرخ ارز شناور روی آورد.
 بحران اقتصادی در آرژانتین بی‌ثباتی سیاسی نیز به دنبال داشته است و تابستان گذشته ظرف تنها چهار هفته، سه وزیر اقتصاد عوض شدند.
 صندوق بین‌المللی پول از سال گذشته میلادی یک بسته نجات مالی برای آرژانتین در نظر گرفته که انتظار می‌رود ارزش آن به ۴۴ میلیارد دلار برسد.
"
22,اقتصاد,چرا هند درصدد «دلارزدایی» است؟,هند |  بازار ارز | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 تلاش‌های هند برای دلارزدایی نشان‌دهنده آرزوی کاهش اتکا به ارز ایالات متحده و تنوع بخشیدن به معاملات مالی بین‌المللی این کشور است.
 صاحب‌نظران سیر دور شدن هند از تسلط دلار را مستلزم فراهم آوردن منافعی بالقوه از حیث مقابله با مخاطرات ژئوپلتیکی و نرخ ارز و بالا بردن جایگاه بین‌المللی روپیه می‌دانند.
 اما، این گذار یک فرآیند تدریجی است و برای تبدیل دلارزدایی به یک موفقیت پایدار، هند باید ثبات اقتصادی خود را افزایش دهد و بازارهای مالی خود را تقویت کند.
 استراتژی دلارزدایی هند پاسخی به چندین عامل است:
 خطرات ژئوپلیتیکی: وضعیت دلار آمریکا به عنوان ارز ذخیره جهانی، غالب کشورها را در معرض خطرات سیاسی و اقتصادی بالقوه قرار می‌دهد. واشنگتن می‌تواند تحریم‌هایی را اعمال کند یا دسترسی به سیستم مالی مبتنی بر دلار را محدود کند و بر توانایی کشورها برای انجام تجارت و امور مالی بین‌المللی تأثیر بگذارد. هدف هند با کاهش اتکا به دلار، مهار کردن این خطرات ژئوپلیتیک است.
 نرخ ارز: نگه داشتن بخش قابل توجهی از ذخایر ارزی هند به دلار، این کشور را در معرض نوسانات نرخ ارز قرار می‌دهد. کارشناسان می‌گویند که تنوع بخشیدن به ذخایر با استفاده از ارزهای باثبات دیگر می‌تواند مدیریت ریسک بهتری را فراهم کند و در برابر کاهش ناگهانی ارزش ارز از اقتصاد این کشور محافظت کند.
 تنوع تجارت: هند به طور فعال مشارکت‌های تجاری قوی‌تری را با کشورهای سراسر جهان ایجاد کرده است. با افزایش حجم تجارت جهانی، تمایل طبیعی به انجام معاملات با ارزهای محلی وجود دارد.
 وضعیت روپیه: دلارزدایی ناشی از تمایل به ارتقای جایگاه بین‌المللی روپیه هند هم هست. افزایش استفاده از روپیه در معاملات برون مرزی می‌تواند آن را برای تجارت و سرمایه‌گذاری جهانی جذاب‌تر کند.
 تلاش‌های هند برای دلارزدایی تدریجی اما پیوسته بوده است. دهلی چندین گام برای ترویج استفاده از روپیه در تجارت و سرمایه‌گذاری بین‌المللی برداشته است:
 هند قراردادهای دوجانبه مبادله ارزی را با برخی کشورها امضا کرده است که به آنها امکان می‌دهد داد و ستد کنند و معاملات را به جای دلار با ارزهای محلی مربوطه خود انجام دهند.
 مقاله‌ای در روزنامه دیلی گاردین با تأکید بر مزایایی که هند از دلارزدایی می‌تواند به دست آورد، می‌گوید که هند با استفاده از پول خود برای تجارت بین‌المللی، می‌تواند نرخ بهره خود را تعیین کند، عرضه پول را کنترل کند و به تغییرات اقتصادی واکنش مؤثرتری نشان دهد. نتیجه همه این‌ها این است که هند می‌تواند بیشتر به خود متکی باشد و کمتر به عوامل خارجی وابسته باشد.
 هند همچنین صادرکنندگان و واردکنندگان را تشویق کرده است که از روپیه برای تسویه معاملات تجاری به ویژه با کشورهای همسایه استفاده کنند. چنین اقداماتی به ایجاد یک محیط مساعد برای دلارزدایی کمک می‌کند.
 ماه پیش نارندرا مودی نخست وزیر هند در امارات متحده عربی بر جنبش دلارزدایی تأکید کرد و بانک‌های مرکزی دو کشور توافق کردند که «چارچوبی برای ترویج استفاده از ارزهای محلی برای تراکنش‌های فرامرزی ایجاد کنند.»
 این امر به دنبال استفاده چین از یوان برای خرید کالاهای روسی پس از شروع تهاجم به اوکراین بود. طبق گزارش‌ها، سهم یوان در تسویه حساب‌های وارداتی روسیه در سال ۲۰۲۲ از ۴ درصد به ۲۳ درصد افزایش یافته است.
 وب سایت «هندو بیزنس لاین» آن را «گامی خوب» خواند و گفت که توافق بین هند و امارات «با در نظر گرفتن اهمیت امارات در تجارت و جریان سرمایه هند قابل توجه است».
 مادان سبنویس، اقتصاددان و بانکدار ارشد، به کانال خبری خصوصی ان‌دی‌تی‌وی گفت که معاملاتی که هند با امارات به صورت دوجانبه داشت «شروع بسیار خوبی» بود، اما باید «قابلیت پذیرش گسترده‌تری» داشته باشد تا بتواند مؤثر باشد.
 غلبه بر سلطه دلار به عنوان ارز ذخیره اولیه جهان مستلزم تلاش‌های مستمر و همکاری بین‌المللی قابل توجه است زیرا این تسلط عمیقاً ریشه‌دار است.
 در تفسیری در مجله تجارت جهانی با عنوان «راه چالش برانگیز پیش رو» آمده است که دلار همچنان ۴۲ درصد سهم پرداخت و تسویه بین‌المللی را در اختیار دارد.
 در این مقاله به نقل از ویجی کالانتری، رئیس مرکز تجارت جهانی بمبئی، آمده است: «هند به طور کامل آماده دلارزدایی نیست، زیرا هیچ مکانیسم جایگزین ثابت شده‌ای در سطح جهانی برای جایگزینی دلار در تسویه حساب تجارت فرامرزی وجود ندارد.»
 مقاله‌ای در روزنامه هندو به ترجیح گسترده بسیاری برای استفاده گسترده از دلار در معاملات بین‌المللی اشاره کرد.
 هند همچنین با تضمین ثبات اقتصادی خود از طریق تورم پایین و سیاست‌های مالی قوی، نیاز به جذب سرمایه‌گذاران جهانی و افزایش اعتماد به روپیه دارد.
 در مقاله‌ای در فایننشال اکسپرس، با اشاره به اینکه تلاش‌های هند برای کاهش اتکای خود به دلار و دور زدن تحریم‌های روسیه مزایایی را در زمینه تجارت نفت به همراه داشته است، نوشته شده است که بعید است چنین اقدامی منجر به تبدیل روپیه به ارز ذخیره جهان شود.
"
23,اقتصاد,گالیوم و ژرمانیوم؛ برگ برنده چین در جنگ ریزتراشه‌ها با آمریکا؟,چین |  ایالات متحده آمریکا |  تجارت | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 چین به زودی صادرات دو ماده اصلی در صنعت تولید نیمه‌هادی‌ها را محدود می‌کند تا جنگ تراشه‌ها میان چین و آمریکا ابعاد تازه‌ای پیدا کند.
 بر اساس مقررات جدید، صادرات دو عنصر گالیوم و ژرمانیوم از دومین اقتصاد بزرگ جهان به کشورهای دیگر،‌ نیاز به مجوزهای ویژه‌ای از دولت چین خواهد داشت.
 این دو ماده برای ساخت تراشه‌ها یا چیپ‌های کامپیوتری استفاده می‌شود و کاربرد نظامی هم دارد.
 این اقدام چین بعد از تلاش‌ واشنگتن برای محدود کردن دسترسی پکن به فناوری پیشرفته ریزتراشه‌ها (میکروچیپ‌ها) صورت می‌گیرد.
 چین با فاصله بزرگترین تامین‌کننده گالیوم و ژرمانیوم جهان است. به گزارش نهاد صنعتی «ائتلاف مواد خام حیاتی» ۸۰ درصد گالیوم و ۶۰ درصد ژرمانیوم دنیا در چین تولید می‌شود.
 این مواد به عنوان «فلزهای دست دوم» شناخته می‌شوند، به این معنی که در حالت عادی خود این عناصر به صورت مستقیم از طبیعت استخراج نمی‌شود، بلکه غالبا محصول جانبی فرایندهای دیگر است.
 علاوه بر آمریکا، دو کشور ژاپن و هلند هم که ASML، شرکت بزرگ ساخت ابزارهای نیمه‌هادی در آنها فعال است، صادرات فناوری تراشه‌ای به چین را محدود کرده‌اند.
 کالین همیلتون از شرکت سرمایه‌گذاری بی‌ام‌او کپیتال مارکتس به بی‌بی‌سی گفت: «اگر تصمیم هلند و کشورهای دیگر برای محدود کردن صادرات تراشه به چین را در نظر بگیریم، می‌بینیم که زمان‌بندی این اقدام چین تصادفی نیست.»
 «خیلی ساده، پیام چین این است که اگر به ما تراشه ندهید ما هم موادی را که با آن تراشه می‌سازید،‌ به شما نخواهیم داد.»
 مقابله به مثل مدام دو اقتصاد بزرگ جهان نگرانی‌ها درباره «ملی‌گرایی در منابع» را افزایش داده است. این اصطلاح زمانی به کار می‌رود که دولت‌ها برای داشتن دست بالا در رقابت و رویارویی با کشورهای دیگر، منابع حیاتی و مواد اولیه ضروری خود را انبار یا احتکار می‌کنند.
 دکتر گوین هارپر، پژوهشگر مواد حیاتی در دانشگاه بیرمنگام می‌گوید:‌ «شاهد آن هستیم که دولت‌ها روز به روز بیشتر از ایده جهانی‌سازی فاصله می‌گیرند. این باور که بازارهای جهانی مواد لازم را با روی باز در اختیار سازندگان قرار می‌دهند، از میان رفته و اگر از بالاتر به ماجرا نگاه کنید می‌بینید صنایع غربی ممکن است با تهدید وجودی روبرو شوند.»
 گالیوم آرسنید -ترکیب گالیوم و آرسنیک- در ساخت تراشه‌های کامپیوتری فرکانس بالا، دیودهای نوری یا ال‌ای‌دی و همین طور صفحه‌های تولید انرژی خورشیدی به کار می‌رود.
 به گزارش «ائتلاف مواد خام حیاتی» تعداد محدودی شرکت‌ در سرتاسر جهان وجود دارند که توانایی تولید گالیوم آرسنید با میزان خلوص مورد نیاز برای بکارگیری در ساخت تجهیزات الکترونیک را دارند.
 ژرمانیوم در ساخت ریزپردازنده‌ها و سلول‌های خورشیدی هم استفاده می‌شود. این ماده همچنین در تولید دوربین‌های دید در شب هم کاربرد دارد که تجهیزات بسیار مهمی برای ارتش‌ها و نیروهای نظامی است.
 آقای همیلتون می‌گوید «قاعدتا در منابع داخلی و محلی کشورها می‌توان مواد جایگزینی را در جریان فرایند ذوب فلزات تامین کرد، اما با توجه به سلطه چین بر بازار، دستیابی به نیمه‌هادی‌ها با کیفیت بالاتر مشکلی است که به راحتی نمی‌توان آن را حل کرد.»
 چندی پیش یکی از سخنگوهای پنتاگون گفت که آمریکا ذخایر ژرمانیوم دارد اما گالیوم ذخیره نکرده است.
 این سخنگو گفت که وزارت دفاع آمریکا «فعالانه در حال انجام اقداماتی برای افزایش استخراج و فرآوری داخلی مواد حیاتی برای تجهیزات میکروالکترونیک و مواد لازم برای تامین نیازهای فضایی، از جمله گالیوم و ژرمانیوم است.»
 با وجود این نارسایی‌ها انتظار می‌رود محدودیت‌های چین در بلند مدت، تاثیر کمتری داشته باشد.
 هر چند چین صادرکننده اصلی گالیوم و ژرمانیوم است، اما به گفته «گروه اوراسیا» - که درباره ریسک‌پذیری سیاسی مشاوره می‌دهد- جایگزین‌هایی برای این مواد در ساخت تجهیزاتی مانند تراشه‌های کامپیوتری وجود دارد.
 این گروه می‌گوید در حال حاضر فرایند استخراج از معدن و فرآوری این عناصر در نقاطی خارج از کشور چین فعال شده است.
 گروه اوراسیا موقعیت فعلی را با دوره‌ای در حدود یک دهه قبل مقایسه می‌کند که چین صادرات عناصر خاکی کمیاب را محدود کرده بود.
 در آن زمان صادرکنندگان بیشتری وارد بازار شدند و در کمتر از یک دهه میزان تسلط چین بر بازار عناصر خاکی کمیاب از ۹۸ درصد به ۶۳ درصد کاهش پیدا کرد.
 انا اشتون، مدیر امور شرکتی چین در گروه اوراسیا به بی‌بی‌سی گفت «می‌توانیم انتظار داشته باشیم که شاهد توسعه و بهره‌گیری از منابع جایگزین گالیوم و ژرمانیوم و همین طور تلاش روزافزون برای بازیافت این عناصر و پیدا کردن جایگزین‌هایی باشیم که بیشتر در دسترس هستند.»
 خانم اشتون گفت: «این اتفاقات تنها نتیجه محدودیت‌هایی نیست که چین می‌خواهند اعمال کند. بلکه نتیجه پیش‌بینی‌ها برای افزایش تقاضا، تشدید رقابت‌های ژئواستراتژیک و بی‌اعتمادی، و همین طور اراده مشهود چین به محدود کردن واردات و صادرات به دلایل سیاسی و راهبردی است.»
 واشنگتن در ماه اکتبر سال گذشته اعلام کرد شرکت‌های صادرکننده تراشه به چین که از ابزار یا نرم‌افزارهای آمریکایی استفاده می‌کنند -فارغ از این که در کدام نقطه جهان ساخته شده باشد- نیاز به دریافت مجوز دارند.
 چین در واکنش به این اقدام واشنگتن، بارها آمریکا را به «سلطه‌جویی تکنولوژیک» متهم کرده است.
 در ماه‌های اخیر پکن محدودیت‌هایی هم علیه شرکت‌های آمریکایی وضع کرده که با ارتش ایالات متحده در ارتباط هستند. شرکت‌های بزرگی مانند لاکهید مارتین شامل این محدودیت‌ها شده‌اند.
 هم‌زمان دولت‌های غربی درباره لزوم «ریسک‌زدایی» از چین صحبت می‌کنند که به معنای کاهش اتکا به این کشور هم در مواد اولیه و هم در محصولات تمام‌شده است.
 اما تنوع بخشیدن به زنجیره تامین مواد و دستیابی به قابلیت استخراج و به همان اندازه مهم، فرآوری فلزاتی مانند گالیوم و ژرمانیوم، سال‌ها زمان می‌برد.
 در بلندمدت کشورهای دارای ذخایر غنی مواد معدنی مثل استرالیا و کانادا، بحران مواد اولیه را به عنوان نوعی فرصت برای خود ارزیابی می‌کنند.
 کارشناسان هشدار می‌دهند که استفاده از منابع و قابلیت‌های تکنولوژیک به عنوان یک سلاح -آنچه که در رقابت میان چین و آمریکا رخ داده- برای محیط زیست در سطح جهانی هم پیامدهایی خواهد داشت، به این دلیل که فناوری‌های پاک جدید به این نوع مواد وابسته هستند.
 دکتر هارپر می‌گوید: «این یک مشکل ملی و داخلی نیست. این مشکلی است که ما به عنوان نوع بشر با آن روبرو هستیم. امیدوارم سیاست‌گذاران بتوانند با حداکثر حسن نیت در گفت‌وگوها درباره این مسئله حاضر شوند و راه دسترسی به این مواد حیاتی را که در مسیر انتقال به انرژی پاک بسیار ضروری هستند،‌ هموار کنند تا بتوانیم بخشی از بحران‌های مربوط به استفاده از سوخت‌های فسیلی را حل کنیم.»
 هر چند که مقررات تازه صادرات مواد حیاتی، پیامدهایی فاجعه‌بار برای صنایع و مصرف‌کنندگان نخواهد داشت، اما کارشناسان درباره اهمیت توجه به مسیری که در حال طی شدن است، هشدار می‌دهند.
 دکتر هارپر می‌گوید:‌«آدم‌هایی که مشغول زندگی عادی خود هستند، قرار نیست با مشکل کمبود گالیوم و ژرمانیوم ارتباط برقرار کنند، اما برای آنها مهم است که در صورت اجرای سیاست‌های محیط زیستی و انرژی پاک، هزینه‌ داشتن خودرو یا قیمت ماشینی که قرار است بخرند، چقدر قرار است بیشتر شود.»
 «گاهی سیاست‌‌گذاری‌های بسیار ناملموسی که در سرزمین‌های دور صورت می‌گیرد، ممکن است در واقع پیامدهای بسیار ملموسی روی زندگی آدم‌ها در آن سوی جهان داشته باشد.»
"
24,اقتصاد,«خروج بی سروصدای» چین از میدان یادآوران؛ سیاست «نگاه به شرق» جمهوری اسلامی شکست خورده؟,نفت و گاز |  چین |  اقتصاد ایران | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 خبرهای ضد و نقیضی در مورد خروج چین از پروژه میدان یادآوران منتشر شده است.
 اخیرا حمید حسینی، رئیس اتحادیه صادرکنندگان نفت و گاز و پتروشیمی گفت «چین به طور کامل از میدان نفتی یادآوران خارج شده و خیلی وقت است که چین در یادآوران و آزادگان فعال نیست.»
 این در حالی است که یک منبع آگاه که نامش فاش نشده به خبرگزاری ایسنا گفته است «تا امروز هیچ مکاتبه رسمی، اعلام شفاهی و یا اعلام رسانه‌ای در مورد اینکه این کشور بخواهد ایران را ترک کند و یا از پروژه فاز دوم یادآوران عقب بکشد، وجود نداشته است.»
 اواخر بهمن گذشته اعلام شد که شرکت ملی نفت ایران در حال مذاکره و همکاری با شرکت‌های چینی، به ویژه سینوپک، برای توسعه میدان نفتی یادآوران و سایر میدان‌های مشترک در مرز ایران و عراق است.
 شرکت ملی نفت ایران با وجود تحریم‌ها، در پی ایجاد همکاری با شرکت‌های خصوصی و دولتی چینی بود تا توسعه این میدان‌ها را ادامه دهد. در سال‌های اخیر ایران بارها تمایل خود را برای استفاده از خط اعتباری چین برای سرمایه‌گذاری در پروژه‌های نفتی مشترک اعلام کرده است.
 در تیر ماه ۱۳۸۳، خبر کشف میدان نفتی یادآوران اعلام شد و برنامه توسعه این میدان در سه فاز تعریف شد. در فاز اول طرح توسعه، تولید نفت این میدان باید به حداکثر ۸۵ هزار بشکه در روز می رسید. در فاز دوم، تولید این میدان به ۱۸۰ هزار بشکه و در فاز سوم، نیز تولید روزانه میدان باید به ۳۰۰ هزار بشکه نفت هدف گذاری شد. چینی‌ها در مرداد ماه ۱۳۸۷، کار روی طرح توسعه فاز نخست میدان یادآوران را آغاز کردند.
 میدان یادآوران دارای ۳.۱ میلیارد بشکه ذخایر نفت است که آن را به یکی از بزرگترین میادین توسعه نیافته جهان تبدیل کرده است. یادآوران در فاصله ۱۰ کیلومتری جنوب شرقی میدان آزادگان و ۷۰ کیلومتری جنوب غربی اهواز، شمال خرمشهر و در منطقه کوشک و حسینیه واقع شده است. این میدان نفتی با میدان سندباد عراق مشترک است.
 برخی برآوردها نشان می‌دهد که تاخیر شش ساله شرکت سینوپک در فاز اول میدان یادآوران باعث بروز بیش از ۳ میلیارد دلار ضرر به اقتصاد ایران شده است. برخی کارشناسان انرژی در ایران بر این باور هستند که خروج سینوپک از فاز دوم طرح توسعه میدان یادآوران فرصت مناسبی برای شرکت‌های ایرانی است.
 کارشناسان معتقد هستند هزینه‌های استخراجی در این میدان به‌دلیل حضور چینی‌ها بسیار افزایش یافته است و این موضوع تحت تأثیر تحریم‌ها و افزایش قیمت نفت در دوران مذکور بوده است. در آخر هم، چینی‌ها به دلیل تحریم‌ها و دلخوری‌ها توسعه میدان را به تعویق انداختند و این موضوع باعث تردید و تعلیق توافقات و توسعه فاز دوم این میدان نیز شد.
 بهمن سال گذشته مجتبی مرادی، مجری طرح توسعه میدان نفتی یادآوران، با اشاره به آغاز طرح توسعه و افزایش ظرفیت تولید میدان یادآوران پس از ۶ سال توقف، اعلام کرد که در نیمه نخست سال ۱۴۰۲ عملیات اجرایی طرح افزایش تولید میدان یادآوران آغاز خواهد شد.
 او گفت از سرگیری فعالیت‌های توسعه‌ای در این میدان ضروری و غیرقابل اجتناب است و با تکمیل این طرح و حفاری ۲۴ حلقه چاه، ظرفیت تولید در این میدان روزانه حدود ۴۲ هزار بشکه افزایش خواهد یافت.
 چین در پنج سال گذشته ۶۴ میلیارد دلار در بخش نفت خاورمیانه سرمایه‌گذاری کرده، اما سهم ایران از این مبلغ کمتر از ۴ درصد بوده که مرتبط با دوره برجام است.
 با آغاز تحریم‌ها، شرکت‌های چینی از همکاری با ایران دست کشیده و سرمایه‌گذاری‌ها را به عربستان، عراق و امارات هدایت کردند. تحریم‌ها و مشکلات بانکی بر ایران تأثیرات منفی گذاشته و ایران نیازمند جذب سرمایه‌گذاری‌ها و بهبود شرایط کسب و کار برای جذب سرمایه‌گذاران خارجی بوده است.
 دولت ابراهیم رئیسی سیاست نگاه به شرق را در سیاست خارجی خود پیش گرفته و عضویت رسمی ایران در پیمان شانگهای توسط رسانه‌های نزدیک به دولت به عنوان برگ برنده دستگاه دیپلماسی دولت یازدهم اعلام شده اگرچه مقدمات آن در دولت‌های قبلی انجام شده است.
 انتظار می رفت با عضویت ایران در پیمان شانگهای حضور شرکتهای چینی در میادین نفت و گاز ایران افزایش یابد.
 اما جای تعجب دارد که عضویت ایران در پیمان شانگهای، برخلاف انتظار، نتوانست جلوی خروج گزارش شده شرکت سینو پک از میدان نفتی یادآوران را بگیرد.
 حمید حسینی، رئیس اتحادیه صادرکنندگان نفت و گاز و پتروشیمی، بصورت تلویجی تایید کرده که شرکتهای چینی به طور کامل از میدان یادآوران خارج شده و از مدت‌ها پیش در یادآوران و آزادگان فعال نیستند.
 او دلیل این مسئله را تحریم‌ها و مشکلات بانکی عنوان کرده و گفته است تداوم تحریمها و مشکلات بانکی باعث شد شرکت‌های بزرگ دولتی چین نتوانند با ایران همکاری کنند.
 آقای حسینی خاطرنشان کرده پیمان شانگهای ایران را ملزم کرده است تا در زمینه برنامه هسته‌ای و FATF با جامعه جهانی همکاری کند، اما این مسائل هنوز به طور کامل حل نشده‌اند.
 برخی از کشورها مانند روسیه هم با تمامی وعده‌ها هنوز فعالیت‌های خود را در ایران آغاز نکرده‌اند.
 خروج شرکت سینوپک از میدان یادآوران و تمایل شرکت‌های چینی به حضور بیشتر در میادین مشترک ایران و عراق در خاک عراق می تواند نشان‌دهنده تغییرات بزرگی در روابط اقتصادی چین با ایران و توسعه میادین نفتی در منطقه باشد.
 خروج سینوپک پس از تاخیر شش‌ساله باعث آسیب‌های مالی قابل توجه به اقتصاد ایران می‌شود و باعث می‌شود ایران نتواند ظرفیت تولید نفت خویش را افزایش دهد.
 عضویت رسمی ایران در پیمان شانگهای، به حل مشکلات ایران در بخش انرژی کمک نکرده، و در این میان منابع مالی و تکنولوژی شرکت‌های چینی به میزان قابل توجهی در خدمت کشورهای همسایه و رقیب ایران قرار گرفته است. این مسئله نشان‌دهنده تناقضها در روابط اقتصادی چین با ایران با کشورهای همسایه است.
 ایران مجبور است برای جبران ضعف‌ها و آسیب‌های اقتصادی ناشی از خروج شرکت‌های چینی از میدان‌ها و عدم استفاده از فرصت‌های مناسب در میادین مشترک، برنامه‌های هوشمندانه‌ای را در جهت توسعه صنایع نفتی و انرژی به اجرا درآورد.
 همچنین، تلاش برای بهره‌گیری از منابع مالی و تکنولوژی داخلی و همچنین همکاری با کشورهای دیگر برای تبادل تجربیات و دستیابی به توانمندی‌های بیشتر در این زمینه‌ها امری اساسی به‌نظر می‌رسد.طبیعی است که با تداوم سیاست خارجی فعلی امکان تغییر در نگرش جمهوری اسلامی به مقوله انرژی کار آسانی نیست.
"
25,اقتصاد,روسیه می‌گوید عضویت کامل ایران در بریکس «زمان‌بر خواهد بود»,روسیه |  روابط خارجی ایران |  ایران |  اقتصاد ایران |  روابط ایران و روسیه | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 روسیه می گوید که « زمان آن خواهد رسید که ایران عضو کامل گروه بریکس شود اما این مساله زمان‌بر خواهد برد».
 سرگئی ریابکوف» معاون وزیر خارجه روسیه که در تهران به سر می برد گفته است که نمی‌تواند یک جدول زمانی مشخص برای عضویت ایران در گروه بریکس بدهد اما در عین حال ایران را «یکی از نامزدهای قوی برای تبدیل شدن به یکی از اعضای کامل» بریکس توصیف کرده است.
 آقای ریابکف این موضوع را در حاشیه کنفرانس دو روزه «ایران و بریکس» در تهران اعلام کرده است.
 بریکس نام گروهی به رهبری برخی از کشورهایی است که اقتصادی نوظهور در جهان دارند. برزیل، روسیه، هند، چین و آفریقای جنوبی اعضای اصلی بریکس هستند. نام بریکس از حروف اول نام کشورهای عضو به زبان انگلیسی گرفته شده است.
 کنفرانس ایران و بریکس که در سطح معاونان وزرات خارجه شش کشور در تهران برگزار شد، یک روز پیش با سخنرانی حسین امیرعبداللهیان وزیر خارجه ایران پایان یافت.
 ایران در سال های اخیر برای عضویت در بریکس تلاش کرده است. ابراهیم رئیسی رئیس جمهوری ایران در جریان سخنرانی ویدئویی خود در اجلاس بریکس به میزبانی چین، وعده حمایت کامل از بریکس و تمام اعضای آن در زمینه تامین سوخت و انرژی، ترانزیت کالا و اعزام نیروی انسانی آموزش‌دیده را داده بود.
 آقای امیرعبداللهیان هم در نامه ای به اعضای بریکس از جمله هند خواستار حمایت از عضویت ایران شده اما روسیه می‌گوید فعلا زمان عضویت کامل ایران نرسیده است.
 سرگئی لاوروف، وزیر امور خارجه روسیه گفته است که بیش از ده کشور از جمله عربستان سعودی برای پیوستن به این گروه ابراز تمایل کرده‌اند.
 تولید ناخالص داخلی کشورهای عضو گروه بریکس بر روی هم حود ۲۰ درصد کل تولید ناخالص جهان بالغ می شود و رهبران این کشورها می کوشند تا از قدرت اقتصادی خود برای تاثیرگذاری بر شرایط جهانی بهره برداری کنند.
 جمعیت کشورهای بریکس مجموعا بیش از ۳.۲ میلیارد نفر یعنی حدود ۴۰ درصد جمعیت تقرییا ۸ میلیاردی جهان است.
 اجلاس رهبران کشورهای بریکس قرار است در ماه جاری میلادی در آفریقای جنوبی تشکیل شود و از ابراهیم رئیسی رئیس جمهور ایران هم برای شرکت در آن دعوت شده است.
 وزیر خارجه ایران اعلام کرده است که آقای رئیسی در اجلاس رهبران بریکس به میزبانی آفریقای جنوبی شرکت می کند.
 بر اساس این گزارش آقای رئیسی دوم شهریور عازم آفریقای جنوبی خواهد شد.
 مقام های آفریقای جنوبی پیش از این گفته بودند او دعوت را پذیرفته است.
 ولادیمیر پوتین رئیس جمهور روسیه گفته است که در این اجلاس به طور حضوری شرکت نخواهد کرد.
 در ماه مارس، دادگاه کیفری بین‌المللی حکم بازداشت ولادیمیر پوتین، رئیس‌جمهوری روسیه را در ارتباط با اتهام ارتکاب جنایت جنگی در اوکراین صادر کرد.
 احکام این دادگاه برای کشورهای عضو دادگاه کیفری بین‌المللی که آفریقای جنوبی یکی از آنهاست، لازم الاجراست.
"
26,اقتصاد,زوم؛ شرکتی که با دورکاری گره خورده از کارکنانش خواست به دفتر برگردند,فن‌آوری |  ایالات متحده آمریکا |  تجارت اینترنتی |  تجارت | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 زوم، شرکت ارتباطات ویدئویی که در دوران همه‌گیری کرونا نامش معادل کار کردن از خانه بود، به کارکناش دستور داده برای کار به دفتر بازگردند.
 این شرکت گفت اعتقاد دارد «رویکرد ترکیبی (هایبرید) ساختارمند» موثرترین است و افرادی که در فاصله ۸۰ کیلومتری دفتر کارشان زندگی می‌کنند باید دست‌کم دو بار در هفته حضوری کار کنند.
 شرکت زوم قبلا گفته بود که کارکنانش می‌توانند به طور نامحدود از خانه کار کنند.
 سیاست‌ جدید از ماه‌های اوت و سپتامبر به اجرا درمی‌آید و زمان‌بندی آن در کشورهای مختلف، متفاوت است.
 این شرکت البته گفت همچنان به «استخدام مستعدترین افراد، فارغ از مکان‌شان» ادامه خواهد داد.
 این آخرین نمونه از تلاش شرکت‌های بزرگ برای عقب‌نشینی از سیاست‌های انعطاف‌پذیری در کار است. پیش‌تر شرکت‌های آمازون و دیزنی هم از تعداد روزهای دورکاری کارکنانشان کاسته بودند.
 نظرسنجی‌ها نشان می‌دهند که پس از لغو محدودیت‌های کرونا، کارکنان تا حدودی توانسته‌اند فرآیند کار کردن از خانه را حفظ کنند.
 طبق نظرسنجی دانشگاه استنفورد و سایر موسسه‌ها که بعد از همه‌گیری کرونا هر ماه انجام می‌شوند، در حدود ۱۲ درصد کارکنان در آمریکا، کشوری که دفتر مرکزی زوم در آن قرار دارد، در ماه ژوئیه به طور کامل دور کاری کرده‌اند و ۲۹ درصد هم ترکیبی کار کرده‌اند.
 این مشابه الگویی است که سازمان ملی آمار بریتانیا در اوایل امسال ثبت کرد.
 تحقیقات قبلی دانشگاه استنفورد نشان داده است که رویکرد کار کردن ترکیبی، بیشتر در کشورهای انگلیسی زبان مرسوم است و خیلی کمتر در سایر کشورهای اروپایی و آسیایی معمول شده است.
 قبل از همه‌گیری کرونا، میزان دورکاری در آمریکا فقط ۵ درصد بود، در سطح جهانی، کارکنان به طور مداوم خواهان شیوه انعطاف‌پذیرتری هستند از آنچه که کارفرمایان بهترین روش می‌دانند.
 در پایان ژانویه، زوم حدود ۸۴۰۰ کارمند داشت که نیمی از آنان ساکن آمریکا بودند. این شرکت کمی قبل در لندن دفتری تاسیس کرد و حدود ۲۰۰ نفر برای این شرکت در بریتانیا کار می‌کنند.
 زوم گفت سیاست‌های جدید، که نخستین‌بار بیزینس اینسایدر آن را گزارش کرد، شرکت را «در بهترین موقعیت برای استفاده از فن‌آوری‌ها، ادامه نوآوری‌ها و حمایت از مشتریان جهانی» قرار می‌دهد.
 «ما به استفاده از کل پلتفرم زوم ادامه می دهیم که کارمندان و تیم‌های پراکنده خود را مرتبط نگه داریم تا موثر کار کنند.»
 در سپتامبر ۲۰۲۲ روزنامه وال استریت ژورنال گزارش داد که فقط یک درصد از کارکنان شرکت «مرتب در دفتر حاضر می‌شدند»، در حالی که ۷۵ درصد از خانه کار می‌کردند و بقیه به شیوه ترکیبی سر کار حاضر می‌شدند.
 ولی زوم حالا زیر فشار فزاینده‌ای قرار دارد زیرا گسترش دورکاری باعث می‌شود رقبایی مانند مایکروسافت ساختار ارتباطات ویدئویی خود را ارتقا دهند.
 رشد زوم از زمان همه‌گیری کرونا کندتر شده است. این شرکت اوایل سال جاری میلادی اعلام کرد که ۱۵ درصد از کارکنانش را تعدیل کرده و گفت مقدار قابل توجهی از حقوق مدیران ارشدش را کاهش می‌دهد.
 ارزش سهام این شرکت الان ۶۸ دلار است که در نقطه اوج در اکتبر ۲۰۲۰، دستکم پانصد دلار بیشتر بود.
"
27,اقتصاد,فرار گوشت و مرغ از سفره مردم ایران؛ دولت می‌گوید «همه چیز رو به راه است»,جامعه ایران |  اقتصاد ایران |  کشاورزی | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 تازه‌ترین گزارش مرکز آمار از تورم ایران در سال ۱۴۰۲ به روشنی، گرانی پروتئین و سخت‌تر شدن زندگی در ایران را نشان می‌دهد.
 «تورم گوشت قرمز ۸۶ درصد، مرغ ۸۲ درصد و لبنیات ۸۰.۹ درصد است.»
 مدت‌هاست که گرانی گوشت در بازار ایران ادامه دارد، و وعده مقام‌های دولتی برای کاهش قیمت‌ها عملی نشده است.
 افزایش قیمت گوشت و مواد پروتئینی همچنین باعث کاهش خرید این محصولات در ایران شده است.
 بر اساس آمار رسمی، میانگین هزینه خانوارها هم در خرداد امسال نسبت به خرداد پارسال ۴۸.۵ درصد افزایش یافت.
 در سایت‌های خرید و فروش اینترنتی هر کیلوگرم گوشت قرمز بین ۴۰۰ هزار تا یک میلیون تومان و مرغ بین ۱۰۰ تا ۲۰۰ هزار تومان قیمت دارد.
 نرخ قصابی‌های سطح شهر با کنترل شدید، برای هر کیلو گوشت ماهیچه ۳۸۰ هزار تومان و هر کیلو فیله مرغ ۱۷۵ هزار تومان است.
 این در حالی است که ابتدای سال ۱۳۹۹ قیمت هر کیلو فیله مرغ حدود ۱۵ هزار تومان و قیمت هر کیلو گوشت ماهیچه ۷۶ هزار تومان بود.
 البته مرکز آمار می‌گوید در ۱۵ سال گذشته قیمت گوشت قرمز و مرغ در ایران حدود ۲۵۸۶ درصد رشد کرده است.
 علت گرانی گوشت قرمز و مرغ به تصمیم‌های دولت و وضعیت بد اقتصادی کشور بر می‌گردد.
 به دلیل همین شرایط، قیمت خوراک دام یا به اصطلاح کشاورزان «نهاده دامی» در ماه‌های اخیر افزایش یافته است.
 به گفته منصور پوریان، رئیس شورای تامین دام «دامداران دام سبک پس از حذف ارز ترجیحی یا همان دلار ۴۲۰۰ تومانی برای واردات کالای اساسی، بیشترین آسیب را دیدند؛ چرا که قیمت نهاده‌های دامی ۸ برابر شد. علت گرانی گوشت، افزایش هزینه‌های اجاره و نگهداری دام، حمل و نقل و گران شدن خوراک دام است.»
 سایت خبری انتخاب هم اخیرا از زبان مشاور عالی اتحادیه مرغداران گوشتی نوشت «با وجود اینکه نزدیک به ۱۱۳میلیون جوجه‌ریزی داشته‌ایم، ولی کنجاله سویا که بخش مهمی از جیره غذایی مرغ است، گران شده و همه قادر به تهیه خوراک برای دام نیستند و جوجه‌ها بر اثر گرسنگی تلف می‌شوند. و حالا کمبود جوجه یک روزه هم وجود دارد.»
 بنابراین وقتی جوجه یک روزه نباشد یعنی تولید مرغ کم شده و دردسر شروع می‌شود.
 محمدعلی کمالی مشاور اتحادیه مرغداران گوشتی به سایت خبری روستا نیوز گفته«کمبود و گران فروشی جوجه یکروزه باعث تداوم گرانی گوشت مرغ شده.»
 «دیگر با مردم صحبت از کالری نکن»
 این گرانی و کمبود عرضه، سلامتی مردم را تهدید می‌کند.
 مرکز پژوهشکده آمار ایران در سال ۱۳۹۸ در مقاله‌ای نوشت کمبود پروتئین بعد از کمبود انرژی، دومین عامل سوء تغذیه شدید و مرگ و میر انسان‌هاست.
 معیشت مردم به دلیل گسترش فقر، سخت‌تر شده است.
 مرکز پژوهش‌های مجلس شورای اسلامی گزارش کرده نرخ فقر در ایران، طی یک دهه گذشته از ۱۹ درصد به ۳۰ درصد از کل جمعیت ایران افزایش یافته‌است.
 محسن پیرهادی نماینده مجلس شورای اسلامی هم گفته « جمعیت زیر خط فقر در کشورمان به مرز ۲۸ میلیون نفر رسیده است.»
 طبیعی است که فقر، گوشت و مرغ را از سفره مردم دور کند.
 مهدی میرزا امین، عضو هیات رئیسه اتحادیه تهیه و توزیع گوشت گاوی ایران سال پیش خاطرنشان کرده بود «مصرف گوشت باتوجه به آمار میزان تقاضای بازار نسبت به سال گذشته ۱۰۰درصد کاهش یافته است. این آمار تکان دهنده در کنار آمار مصرف سرانه سالانه ۳ کیلو گوشت در سال برای سه دهک فرودست جامعه، باعث شده تا بیش از گذشته نسبت به کاهش سبد پروتئینی از سفره کارگران احساس خطر شود.»
 امسال هم این رویه ادامه داشت.
 مسعود رسولی، دبیر انجمن صنعت گوشت و مواد پروتئینی، اخیرا به سایت خبری رویداد۲۴ گفت « با توجه به گرانی گوشت و کمتر شدن قدرت خرید مردم، بر اساس میزان تقاضا و آمارهای موجود سرانه مصرف گوشت در ایران به سه کیلو رسیده است.»
 فعالان اقتصادی می‌گویند حال کشاورزی و دامداری در ایران خوب نیست.
 روزنامه دنیای اقتصاد اردیبهشت امسال نوشت:« اندازه صنعت تولید مرغ و پرندگان خوراکی در ایران حدود ۱۰ میلیارد دلار است. سالانه حدود دو میلیون و ۶۵۰هزار تن گوشت مرغ و یک و نیم میلیون تن تخم‌مرغ تولید می‌شود.»
 ولی صنعتی به این بزرگی در حال نابودی است.
 دامداری، به خصوص بخش دام سبک، با مشکل جدی خشکسالی، کم آبی، نبود نقدینگی و کاهش سرمایه‌گذاری و افزایش قیمت نهاده و خوراک دامی همراه است. و مرکز آمار نوشته در سال ۱۴۰۱ حدود ۳۰۷ هزار شغل در بخش کشاورزی از بین رفته‌است.
 وزارت کشاورزی دام را مانند گندم و دیگر محصول کشاورزی، بصورت تضمینی می‌خرد، ولی در ماه‌های اخیر به مشکلات مالی دولت، بدهی به دامداران افزایش یافته و افزایش قیمت ملک و اجاره بهاء نگهداری دام را برای دامداران سخت کرده.
 گوشت قرمز هم همین رویه را دارد.
 مرکز آمار اواخر پارسال گزارش داد «مقایسه عملکرد کشتارگاه‌های رسمی کشور در دی ۱۴۰۱با ماه مشابه سال قبل، نشان از کاهش ۲۱ درصدی دارد.»
 این رویه کاهش تولید، چندسالی است که ادامه دارد. کارشناسان هم هشدار دادند.
 مجید موافق قدیری، رئیس انجمن صنایع خوراک دام، طیور و آبزیان ایران در سال ۱۳۹۹ در روزنامه دنیای اقتصاد گفت« زنجیره تولید و تامین پروتئین در ایران ایراد دارد و باید هزینه تولید را کم کرد تا در آینده فاجعه رخ ندهد.»
 ولی کسی این هشدارها را جدی نگرفت.
 دبیر انجمن صنعت گوشت و مواد پروتئینی کشور، مسعود رسولی هم اخیرا گفت: « شرایط تولیدکنندگان با این وضعیت هزینه، بسیار سخت شده و بهای تمام شده تولید با قیمت فروش همخوانی ندارد. به همین دلیل از ۷۰۰ شرکت بسته‌بندی گوشت تقریبا ۱۲۰ مورد آن فعال هستند و ۲۰ درصد آنها در یکسال اخیر تعطیل شدند.»
 با وجود کاستی‌ها، دولت همچنان معتقد است که همه چیز رو به راه است.
 در تیرماه امسال مرکز آمار گزارش کرد که تعداد گاو و گوساله پروار شده در بهار ۱۴۰۲ به ۴۹۳ هزار راس رسیده که نسبت به سال قبل رشد ۲۳.۳ درصدی داشت.
 خبرگزاری مهر در خرداد امسال به نقل از حبیب اسدالله نژاد، مدیرعامل پیشین اتحادیه سراسری مرغداران گوشتی ایران نوشت « ظرفیت کشور در تولید گوشت مرغ بین سه میلیون تا سه میلیون و ۲۰۰هزار تن است و ۸۰۰ هزار تا یک میلیون تن مازاد نیاز بوده که می‌توان صادر کرد.»
 این ادعا در حالی مطرح می‌شود که بر اساس گزارش‌های ماهانه مرکز آمار عرضه گوشت قرمز در بهار ۱۴۰۲ کاهش حدود ۱۶ درصد کاهش داشت.
 بهار پارسال ۱۴۹ هزار تن گوشت قرمز در کشور عرضه شد که در بهار امسال به ۱۲۹ هزار تن کاهش یافت.
 همین وضعیت در عرضه مرغ هم وجود داشت.
 بهار پارسال ۵۹۶ هزار تن مرغ در بازار عرضه شد ولی بهار امسال ۴۳۶ هزار تن مرغ عرضه شد که کاهش ۳۷ درصدی داشت.
 از سوی دیگر دولت مدعی است که واردات گوشت قرمز و مرغ زیاد شده و کمبودی وجود ندارد.
 این در حالی که اخیرا گمرک گزارش کرده که ۱۲۱ تن گوشت بعد از یکسال از گمرک ترخیص شد و به گفته امین اسدی، سخنگوی سازمان دامپزشکی کشور، این مقدار گوشت را به دلیل توقف زیاد در گمرک به کارخانه‌های سوسیس و کالباس دادند. او این کار را برای سلامتی مردم خطرناک اعلام کرد.
 یکی از اعضای اتحادیه پروتئین وتره‌بار تهران به به بی‌بی‌سی فارسی گفت: « ادعای دولت در مورد بالا بودن واردات و عرضه درست نیست. دولت سال قبل صادرات دام زنده را آزاد کرد. در آن تاریخ دام زنده به عراق و دیگر کشورهای همسایه می‌رفت و بجای ان گوشت منجمد وارد کشور می‌شد. از طرف دیگر دولت سهمیه خوراک دامداری و مرغداری را حذف کرد. هزینه تولید به شدت افزایش یافت. تا جایی که دامداران گاوهای آبستن را به کشتارگاه می‌فرستادند چون قادر به تامین خوراک نبودند. و این کشتار سبب کمبود عرضه در ماه‌های اخیر و گرانی بیش از حد اندازه گوشت قرمز شده‌ است.»
 این عضو اتحادیه معتقد است «برای واردات گوشت قوانین و مقررات دست و پا گیر زیادی وجود دارد. گوشت چندین ماه در گمرک متوقف و بعضی موقع فاسد می‌شود. به همین دلیل واردات گوشت از آفریقا که دولت روی ان تبلیغ می‌کند هم کمک زیادی به وضعیت بازار گوشت ایران نمی‌کند.»
 او تاکید دارد « اگر دولت دست مافیا را کوتاه نکند، شرایط بهتر نمی‌شود. مرغداران هم تولید را به صرفه نمی‌دانند. به همین دلیل مرغداری‌ها تولید را کم کردند. و برخلاف آمارهای رسمی، از اسفند ماه جوجه ریزی از ۱۳۰ میلیون به ۷۰ میلیون رسیده‌است.»
"
28,اقتصاد,افزایش بیش از ۴۰ درصدی قیمت نان «در ۱۵ استان ایران»,دولت ایران |  مجلس ایران |  ایران |  تورم |  اقتصاد ایران | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 به گفته یکی از نمایندگان مجلس شورای اسلامی قیمت نان در ۱۵ استان ایران افزایش یافته است.
 سلمان اسحاقی، نماینده مجلس ایران گفته است: «در بیش از ۱۵ استان ما شاهد افزایش بیش از ۴۰ درصدی قیمت نان هستیم که این موضوع مردم را بسیار ناراحت کرده است» و افزوده: «متأسفانه برخی از دولتمردان ما این موضوعات را تکذیب می‌کنند.»
 افزایش قیمت نان از حدود دو هفته پیش در استان خراسان رضوی آغاز شد؛ از اوایل مرداد ماه قیمت این کالای پرمصرف خوراکی به صورت ناگهانی افزایش یافت.
 بر اساس جدولی که رسانه‌های ایران درباره قیمت نان در استان خراسان رضوی منتشر کردند حدود ۴۰ درصد قیمتها افزایش داشت.
 در این استان نان بربری سنتی یارانه‌ای که تا پیش از این با قیمت ۸۵۰ تومان فروخته می‌شد به ۱۲۰۰ تومان رسید. تافتون سنتی یارانه‌ای از ۶۵۰ به ۹۰۰ تومان و سنگک یارانه‌ای از ۱۴۰۰ به ۲ هزارتومان رسید.
 در همان زمان رییس اتحادیه صف نانوایان مشهد گفته بود این افزایش قیمت به مرور در تمام ایران اجرا خواهد شد.
 این در حالیست که احمد وحیدی، وزیر کشور ایران، افزایش قیمت نان در استانها را رد کرده و گفته بود: «در دولت چیزی با عنوان افزایش قیمت نان نداشتیم.»
 یک روز بعد از این اظهارات رئیس سازمان جهاد کشاورزی گلستان از افزایش قیمتها در این استان خبر داد.
 در پی موج اخیر گرانی نان، بعضی گزارش‌ها حاکی از آنست که تعدادی از اصناف از جمله رانندگان مسافرکش به بهانه افزایش قیمت نان نرخهای خود را بالا برده‌اند.
 روزنامه جهان صنعت در گزارشی گفته است در غرب تهران مسیری که کرایه آن ۶ هزار تومان بود، از سوی بعضی رانندگان ۱۰۰۰ تومان افزایش یافته است که رانندگان دلیل آن را افزایش قیمت نان عنوان کرده‌اند.
 نان یکی از اقلام پرمصرف خانوارهای ایرانیست و افزایش آن بطور مستقیم بر هزینه سفره شهروندان ایران تاثیر گذار خواهد بود.
 آخرین افزایش رسمی قیمت نان به سال ۱۴۰۰ برمی‌گردد؛ بعضی از فعالان صنف نان می‌گویند آرد فقط بخش کوچکی از قیمت تمام شده نان را تشکیل می‌دهد و ثابت ماندن قیمت آرد تضمینی برای جلوگیری از بالا رفتن قیمت این قلم خوراکی نیست.
 به گفته آنها همزمان با افزایش تورم عمومی، سایر هزینه‌ها هم افزایش یافته است.
 احمدرضا کشتگر، رییس اتحادیه صف نانوایان مشهد همزمان با افزایش قیمتها گفته بود: «قیمت آرد حدود ۲ تا ۳ درصد در قیمت نان تاثیر دارد. با توجه به افزایش هزینه های دستمزد، اجاره و تولید نان، افزایش ۴۰ درصدی قیمت ها هرچند که از زیان نانوایی ها کم می کند اما هنوز هم تولید نان را به صرفه نخواهد کرد.»
 افزایش بی سر و صدای قیمت نان در حالیست که دولت ایران بارها گفته بود برنامه‌ای برای افزایش قیمت نان و بنزین ندارد.
 افزایش تورم کالاهای خوراکی در ایران پس از به قدرت رسیدن ابراهیم رئیسی تشدید شده که معیشت بسیاری را تحت تاثیر قرار داده است و افزایش قیمت نان وضعیت کنونی را برای عده زیادی از شهروندان وخیمتر خواهد کرد.
 مرکز آمار ایران تورم نقطه به نقطه «خوراکی‌ها و آشامیدنی‌ها» در تیر ماه را ۳۷ اعلام کرده است و در بین انواع خوراکی‌ها نیز گروه «گوشت قرمز و گوشت ماکیان» و «گوشت قرمز، سفید و فرآورده‌های آن‌ها» با تورم نزدیک به ۸۰ درصد، رکورددار تورم هستند.
 تنها واکنش دولت ایران به این گرانیها نقل قول سخنگوی دولت ایران از ابراهیم رئیسی بود که گفته بود او به دلیل گرانی‌ها «شب‌ها خواب ندارد.»
 مرکز آمار ایران می‌گوید در تیر ماه ۱۴۰۲ تورم نقطه به نقطه خانوارهای کشور به ۳۹/۴ درصد بوده است؛ به این معنی که شهروندان ایرانی بطور متوسط بیش از ۳۹ درصد بیشتر از تیر ماه پارسال برای خرید مجموعه کالاها و خدمات یکسان هزینه کرده‌اند.
 ناظران مستقل نرخ واقعی تورم را فراتر از این می‌دانند.
 گزارش بهرنگ تاج‌دین را ببینید:
"
29,اقتصاد,جهان خودرو؛ نسل جدید تویوتا لندکروزر رونمایی شد,رانندگی |  صنعت خودرو | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 این هفته در جهان خودرو: نسل جدید تویوتا لندکروزر، مدل‌های جدید بنز و ب‌ام‌و برای نمایشگاه مونیخ و رونمایی از چهار مدل جدید توسط خودروساز نوپای آمریکایی
 تویوتا نسل جدیدی از مدل لندکروزر رونمایی کرد که قرار است سال آینده به بازار عرضه شود. این مدل جدید رقیبی جدی برای لندروور دیفندر و جیپ رانگلر است و علاوه بر موتور بنزینی و دیزل با قوای محرکه هیبرید هم ساخته خواهد شد.
 اولین نسل لندکروزر ۷۲ سال پیش ساخته شد و تویوتا می‌گوید از سال ۱۹۵۱ تا کنون یازده میلیون و ۳۰۰ هزار دستگاه از آن فروخته است. برای یادآوری این سابقه طولانی، خودروساز ژاپنی همزمان با رونمایی از نسل جدید لندکروزر، نسل‌های گذشته این ماشین را هم به نمایش گذاشت.
 ظاهر لندکروزر جدید تا حد زیادی از مدل‌های گذشته الهام گرفته است. طراحان برای جلوی ماشین دو شکل مختلف، یکی با چراغ گرد و دیگری با چراغ مستطیل طراحی کرده‌اند. تویوتا ابتدا سری ویژه‌ای از لندکروزر با چراغ‌ گرد را با نام «سری اول» به بازار عرضه می‌کند. این مدل به همه امکانات سفارشی مجهز است و دو رنگ برایش انتخاب شده که از مدل‌های کلاسیک لندکروزر الهام گرفته شده است.
 تویوتا می‌گوید توانایی‌های لندکروزر برای عبور از مسیرهای ناهموار به طور کامل حفظ شده و همزمان رانندگی با ماشین روی جاده نرم‌تر و راحت‌تر است. فن‌آوری‌هایی مانند حفظ ماشین بین خطوط جاده، کروز کنترل هوشمند و سیستم هشدار پیش از تصادف هم به ماشین اضافه شده است.
 ماشین را می‌توان با دو یا سه ردیف صندلی سفارش داد. اتاق ساده است و طوری طراحی شده که به راننده حس ایمنی بدهد و بر کاربردی بودن بیشتر از لوکس بودن تمرکز شده است. لکسوس، زیرمجموعه لوکس تویوتا به تازگی مدلی براساس لندکروزر به نام GX به محصولاتش اضافه کرده که امکانات لوکس بیشتری دارد.
 لندکروزر در آمریکا با موتور بنزینی و در اروپا با موتور دیزل فروخته خواهد شد. موتور بنزینی ۳۲۶ اسب بخار نیرو دارد و قدرت موتور دیزل ۲۰۱ اسب بخار است. تویوتا در سال ۲۰۲۵ لندکروزر را با موتور هیبرید تولید خواهد کرد. همه مدل‌ها به طور استاندارد دو دیفرانسیل است و نیروی موتور از طریق یک جعبه دنده هشت سرعته اتوماتیک به چرخ‌ها منتقل می‌شود.
 قیمت ماشین هنوز به طور رسمی اعلام نشده، اما تویوتا می‌گوید قیمت پایه ارزان‌ترین مدل حدود ۵۵ هزار دلار خواهد بود. تویوتا دو سال پیش یک مدل از لندکروزر به بازار عرضه کرد که در اروپا و آمریکا فروخته نمی‌شود. این ماشین بزرگ‌تر و گران‌تر از مدلی است که هفته گذشته رونمایی شد. در بازارهایی که هر دو مدل فروخته می‌شود، شاسی‌بلند جدید با نام لندکروزر پرادو متمایز خواهد شد.
 مدیر ب‌ام‌و می‌گوید این کارخانه چند هفته دیگر کانسپتی از یک ماشین الکتریکی رونمایی خواهد کرد که از نظر فنی و ظاهری به مدلی که قرار است به بازار عرضه شود بسیار شبیه است. به گفته اولیور زیپسه، این کانسپت که «نویه کلاس» یا به آلمانی «کلاس جدید» نام دارد، آینده ب‌ام‌و را ترسیم خواهد کرد.
 نام کانسپت از ماشین‌هایی گرفته شده که ب‌ام‌و در اوایل دهه شصت میلادی به بازار عرضه کرد و باعث شد تا از شرکتی در آستانه ورشکستگی به خودروسازی موفق تبدیل شود. کانسپت جدید همزمان با شصت سالگی عرضه اولین مدل از «نویه کلاس» رونمایی ‌می‌شود و در نمایشگاه مونیخ در ماه سپتامبر نمایش داده خواهد شد.
 ب‌ام‌و در دو سال گذشته دو کانسپت از مدل‌های الکتریکی آینده‌اش نمایش داده که یکی سازگاری ماشین با محیط زیست و دیگری فن‌آوری‌های پیشرفته ماشین را نمایش می‌داد. کانسپت دوم سال گذشته در نمایشگاه محصولات الکتریکی در لاس‌وگاس رونمایی شد. بدنه این ماشین با جوهری الکترونیکی ساخته شده بود و می‌شد رنگ بدنه را به انتخاب راننده تغییر داد.
 ب‌ام‌و می‌گوید براساس پلتفرم «نویه کلاس» ابتدا یک مدل سدان هم‌اندازه ب‌ام‌و سری ۳ و یک شاسی‌بلند متوسط خواهد ساخت. این ماشین‌ها علاوه بر کارخانه ب‌ام‌و در آلمان، در مجارستان و مکزیک هم تولید خواهد شد.
 مرسدس-بنز با انتشار عکسی از رونمایی کانسپتی جدید در نمایشگاه مونیخ خبر داد. این کانسپت قرار است مبنای ساخت نسل جدید مدل CLA باشد که کوچک‌ترین مدل بنز خواهد بود.
 طرحی که بنز منتشر کرده نشان می‌دهد که CLA ظاهری اسپرت دارد و به مدل‌های الکتریکی EQS و EQE کارخانه شبیه است. CLA رقیبی مستقیم برای ب‌ام‌و i4 و تسلا مدل ۳ است و بنز با آن نیم نگاهی هم به رقابت با مدل‌های لوکس چینی دارد که به تازگی به بازار عرضه شده‌اند.
 CLA اولین مدلی است که بر روی پلتفرم جدید کارخانه به نام MMA ساخته می‌شود. MMA یکی از چهار پلتفرمی است که بنز برای مدل‌های آینده‌اش طراحی کرده و می‌توان از آن برای ساخت ماشین‌های بنزینی و ماشین‌های الکتریکی استفاده کرد.
 بنز در استراتژی تازه‌ای تصمیم گرفته تا مدل‌های کوچک کلاس A و B را از محصولاتش حذف کند و در عوض مدل‌های لوکس‌تر و گران‌تر تولید کند. به این ترتیب CLA کوچک‌ترین و ارزان‌ترین مدل کارخانه خواهد بود.
 فیسکر، خودروساز نوپای آمریکایی در برنامه‌ای که از شبکه اجتماعی یوتیوب پخش شد سه مدل جدید رونمایی کرد. این مدل‌ها شامل یک وانت، یک ماشین اسپرت و یک شاسی‌بلند ارزان است که به گفته کارخانه عرضه آنها از سال ۲۰۲۵ آغاز خواهد شد.
 فیسکر در حال حاضر یک شاسی‌بلند الکتریکی به نام اوشن تولید می‌کند که عرضه‌اش به مشتریان به تازگی آغاز شده است. فیسکر براساس این ماشین یک وانت به نام آلاسکا خواهد ساخت. آلاسکا با استانداردهای آمریکای شمالی یک وانت کوچک است، اما با خواباندن ردیف دوم صندلی و باز کردن در عقب می‌توان جای بار را از ۱.۳۷ متر به حدود سه متر افزایش داد.
 مدل جدید دیگر کارخانه «پر» (Pear) نام دارد. فیسکر می‌گوید این شاسی‌بلند کوچک الکتریکی را با قیمتی کمتر از سی هزار دلار به مشتری عرضه خواهد کرد که در مقایسه با مدل‌های الکتریکی موجود در بازار قیمتی ارزان است. با توجه به سوبسید هفت هزار و ۵۰۰ دلاری دولت آمریکا به خریداران ماشین‌های الکتریکی، این ماشین در آمریکا ارزان‌تر هم خواهد بود.
 هنریک فیسکر، بنیانگذار کارخانه در مراسم رونمایی ماشین گفت که برای کم کردن هزینه تولید، از روش‌های مختلفی استفاده شده که یکی کاهش تعداد قطعات است. به گفته او قطعات Pear در مقایسه با ماشین‌های دیگر ۳۵ درصد کمتر است. همزمان آقای فیسکر تاکید کرد که کاهش هزینه بر توانایی ماشین تاثیری ندارد و همه مدل‌های فیسکر باید دستکم در چهار ویژگی در بازار بهترین باشند.
 فیسکر همزمان با این ماشین، در حال طراحی یک مدل لوکس اسپرت الکتریکی است که با قیمت ۳۸۵ هزار دلار فروخته خواهد شد. این ماشین که نامش «رونین» است چهار در کوپه است، اما سقفی از جنس فیبر کربن دارد که با فشار دکمه‌ای باز می‌شود. رونین سه موتور الکتریکی دارد که در مجموع هزار اسب بخار نیرو تولید می‌کنند و به گفته مدیر کارخانه شتاب صفر تا ۶۰ مایل (۹۶ کیلومتر) در ساعتش دو ثانیه است. فیسکر می‌گوید ماشین می‌تواند با هر بار شارژ تا ۶۰۰ مایل (۹۶۵ کیلومتر) حرکت کند.
 فیسکر همچنین یک مدل اسپرت از اوشن نمایش داد که برای رانندگی آف‌رود تجهیز شده است. این کارخانه قرار بود در سال ۲۰۲۳ بین ۳۲ تا ۳۶ هزار دستگاه از مدل اوشن تولید کند، اما هفته گذشته اعلام کرد که تا پایان سال نمی‌تواند بیشتر از ۲۳ هزار دستگاه ماشین بسازد. فیسکر زیان‌ده است، اما پیش‌بینی کرده که با آغاز فروش مدل اوشن بتواند تا پایان سال به سود برسد.
"
30,اقتصاد,آیا ایران برای ۱۰۰ سال آینده صادر کننده نفت باقی خواهد ماند؟,نفت و گاز |  اقتصاد ایران | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 انتشار یک گزارش اوپک در مورد ظرفیت تولید نفت کشورها باعث بروز بحث های زیادی در رسانه‌های ایران شده است.
 بر اساس این گزارش پیش بینی شده که کل ذخایر اثبات‌شده نفت ایران به ۲۰۸ میلیارد و ۶۰۰ میلیون بشکه برسد. یعنی اگر ایران روزانه ۳ میلیون و ۱۲۷ هزار بشکه نفت تولید کند، این میزان ذخایر تنها تا ۱۸۲ سال دیگر برای تولید نفت ایران کافی خواهد بود. از سوی دیگر، ذخایر نفت عربستان سعودی با تولید متوسط روزانه ۹ میلیون و ۸۴۷ هزار بشکه، تنها تا ۷۴ سال آینده دوام خواهد آورد.
 انتشار این گزارش با استقبال رسانه‌های نزدیک به دولت ابراهیم رئیسی و جناح اصولگرا روبرو شده است.
 در دهه گذشته به تدریج سهم انرژی‌های تجدید پذیر در سبد جهانی انرژی افزایش یافته است و حتی کشورهای عمده تولید کننده نفت نیز درصد افزایش نقش انرژی‌های تجدید پذیر در امنیت انرژی خود هستند.
 کشوری مثل امارات با سرمایه گذاری همزمان در تولید برق هسته‌ای، افزایش تعداد نیروگاه‌های بادی و خورشیدی اخیرا سرمایه گذاری در بخش هیدروژن را نیز افزایش داده است.
 برخی کارشناسان انرژی بر این باور هستند که در دو دهه آینده به تدریج نفت دیگری کالای استراتژیک سبد جهانی انرژی نخواهد بود، سرمایه گذاری در بخش استخراج نفت کاهش خواهد یافت و در یک دهه آینده هم روزانه ۳۰ تا ۴۰ میلیون بشکه در بازار خرید و فروش خواهد شد.
 باید در نظر داشت که خیلی از چاه های نفت ارزش تولید خودشان را از دست خواهند داد چون هم قیمت نفت کاهش خواهد یافت و هم مالیات کربن بر نفت و گاز از سال ۲۰۲۶ اعمال خواهد شد. هفته گذشته شرکت ادنوک امارات برنامه این شرکت را برای تولید نفت کم کربن اعلام کرد. این شرکت در نظر دارد همراستا با برنامه دولت امارات به منظور انتشار کربن صفر نفت کم کربن بیشتری تا سال ۲۰۵۰ تولید کند.
 تحریم‌ها علیه ایران، صنعت نفت و گاز را با سه مشکل بزرگ روبرو کرده است. اولین مشکل عدم دسترسی به بازارهای جهانی است. با اعمال تحریم‌ها، وزارت نفت ایران مجبور به فروش نفت با قیمت‌های ارزان‌تر از قیمت بین‌المللی شد. این امر موجب پذیرش قدرت چانه‌زنی خریداران و هزینه‌های بالای انتقال پول، فروش اقساطی و مبادله نفت در برابر کالا شد. افزایش هزینه‌های حمل و نقل به دلیل جابجایی‌های متعدد کشتی به کشتی و در نهایت مسدود شدن مقداری از پول‌های نفت ایران نیز از اثرات تحریم‌ها بوده است. این موضوع علاوه بر آسیب به اقتصاد کشور، منجر به عدم دسترسی به سازوکارهای بازار نفت مثل بیمه‌های کشتیرانی شد.
 مشکل دیگری که تحریم‌ها به وجود آورده است، عدم دسترسی به تکنولوژی‌های مدرن در صنعت نفت و گاز است. این صنعت به نوعی های‌تک (تکنولوژی پیشرفته) است و کمبود تکنولوژی‌هایی مثل حفاری افقی و یا روش‌های ازدیاد برداشت از مخازن و مطالعات مخزنی منجر به افزایش هزینه‌های تولید و کاهش تعداد چاه‌های بشرط استفاده از تکنولوژی‌های پیشرفته خواهد شد.
 سومین مشکل ایجاد شده توسط تحریم‌ها، عدم دسترسی به منابع سرمایه است. صنعت نفت و گاز به علت ماهیت سرمایه‌بر مورد نیاز به سرمایه‌گذاری‌های گسترده و پیوسته دارد. با تحریم‌ها، امکان دسترسی به منابع سرمایه محدود شده و برنامه‌های گسترش و بهبود صنعت نفت و گاز به دلیل کاهش تدریجی منابع مالی متضرر خواهند شد.
 با توجه به بعضی از نمودارهای موجود در آمارهای مؤسسه‌های آینده‌پژوهی شرکت‌های بزرگ جهان مانند مکنزی، شورون، بی‌پی و توتال، مشخص شده است که تا سال ۲۰۵۰ میلادی، تقاضای نفت خام به طور قابل توجهی کاهش خواهد یافت. به عبارت دیگر، در آینده مخازنی وجود خواهد داشت که هیچ‌وقت از آن‌ها برداشت نخواهد شد و باقی خواهند ماند. همچنین، طبق آخرین گزارش‌های اوپک، سهم سوخت‌های فسیلی نسبت به سال‌های اخیر به میزان دو درصد کاهش یافته است و این روند در آینده نیز ادامه خواهد داشت.
 آبان سال گذشته خبرگزاری ایسنا به اشاره به میزان برداشت از ذخایر نفت جهان در طی یک قرن گذشته بر این نکنه تاکید کرد که تا سه دهه آینده تقاضای جهانی برای نفت کاهش خواهد یافت. بر اساس این گزارش تاکنون بیش از نیمی از ذخایر نفت‌خام جهان برداشت شده‌اند و پس از ۱۱۰ سال، ایران تنها کمی بیشتر از یک‌سوم ذخایر نفت خود را برداشت کرده است. به عبارت دیگر، در طول نیم قرن گذشته، روزانه به‌طور میانگین ایران نتوانسته بیشتر از ۴ میلیون بشکه نفت تولید داشته باشد.
 در مورد کاربرد فعلی نفت در اقتصاد جهانی باید گفت که نفت خام تولیدی در حال حاضر به نسبت ۱۳ درصد در بخش پتروشیمی، ۳۰ درصد در بخش خانگی، تجاری و کشاورزی و ۶۰ درصد در بخش حمل‌ونقل مصرف می‌شود. با توجه به رشد صنعت برقی‌سازی در حمل‌ونقل، پیش‌بینی می‌شود که مصرف نفت خام در آینده کاهش یابد و تا سال ۲۰۵۰ بیش از نیمی از خودروهای در جهان از انرژی الکتریکی استفاده کنند.
 همچنین، سهم انرژی خورشیدی و بادی در جهان در حال حاضر ۱۷ درصد است و این رقم تا سال ۲۰۵۰ به ۷۰ درصد افزایش خواهد یافت. استقبال از انرژی‌های نو بیشتر به دلیل سودآوری بیشتر آن‌ها نسبت به انرژی‌های فسیلی می‌باشد، برای مثال هزینه تولید یک مگاوات برق از انرژی خورشیدی فقط ۳۶ دلار در حالی که در نیروگاه‌های سیکل ترکیبی ۶۰ دلار است.
 به گفته محمد خطیبی، نماینده سابق ایران در اوپک، امکان برداشت کامل از مخازن نفتی وجود ندارد. با استفاده از تکنولوژی‌های فعلی، ضریب برداشتی از مخازن حدود ۳۰ تا ۴۰ درصد است، به عبارت دیگر تنها ۶۰ تا ۷۰ درصد از نفت موجود در مخازن قابل برداشت است ومابقی در مخازن باقی می‌ماند. اما با توجه به تکنولوژی‌های پیشرفته‌ای که در آینده ابداع خواهند شد، این مقدار نیز قابل برداشت خواهد بود. در مجموع، در مورد نفت، میزان قابل برداشت به‌طور جزئی انجام می‌شود و برخی مخازن حتی تا ۷۰ درصد نفت در آن‌ها باقی می‌ماند که با تکنولوژی‌های آتی می‌توان به برداشت آنها اقدام کرد.
 تداوم تحولات فعلی در بازار جهانی نفت، کاهش نقش سوخت‌های فسیلی در اقتصاد جهانی و تحریم‌ها باعث کاهش تدریجی نقش ایران در بازار جهانی انرژی شده است.
 ادعای استخراج و صادرات نفت تا یک قرن آینده، حداقل از لحاظ اقتصادی در تضاد با دینامیک‌های بازار جهانی انرژی است. ایران باید برای تولید نفت کم‌کربن آماده شود و بدون رفع تحریم‌ها اقدام در این زمینه امکان‌پذیر نخواهد بود. مالیات بر نفت نیز از جمله چالش‌های عمده پیشروی ایران و سایر کشورهای تولیدکننده نفت در دهه آینده خواهد بود.
 ایران نیازمند بازبینی سیاست‌های انرژی خود مطابق با دوران گذار انرژی است. در آینده با افزایش استفاده از انرژی‌های نو و رشد صنعت برقی‌سازی در حمل‌ونقل، مصرف نفت خام به طور چشم‌گیری کاهش یافته و بیش از نیمی از خودروهای جهان از انرژی الکتریکی بهره‌مند خواهند شد. این تغییرات نیازمند تغییر سیاست‌ها و راهبردهای انرژی ایران است تا با تحولات جهانی هماهنگ شده و در زمینه تولید و صادرات نفت بازاریابی مناسبی داشته باشد.
 اصلاح سیاست‌ها و راهبردهای انرژی ایران می‌تواند به افزایش انعطاف‌پذیری و پاسخگویی به چالش‌ها و فرصت‌های بازار جهانی انرژی کمک کند و این کشور را به‌طور پایدار در مسیر توسعه اقتصادی و انرژی قرار دهد.
"
31,اقتصاد,اقتصاد آمریکا؛ نرخ اشتغال علیرغم افزایش سود ثابت مانده است,بیکاری |  اشتغال |  ایالات متحده آمریکا |  تورم | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 نرخ اشتغال در آمریکا ماه پیش ثابت ماند که امید به پرهیز از رکودی دردناک را تقویت می‌کند.
 وزارت کار آمریکا گفت که در ماه ژوئیه مجموعا ۱۸۷ هزار نفر کار پیدا کردند که مشابه رقم ماه ژوئن است. همزمان نرخ بیکاری از ۳.۶ درصد در ماه ژوئن به ۳.۵ درصد در ماه ژوئیه رسید.
 این گزارش نشان می‌دهد که علیرغم افزایش شدید هزینه استقراض - افزایش سود بانکی - اقتصاد آمریکا در وضعیتی انعطاف‌پذیر قرار دارد.
 بازار کار در آمریکا نسبت به سال قبل افت کرده و آمار استخدام در ماه ژوئیه کمتر از پیش‌بینی‌ها بود، با این حال وضع بازار کار در مجموع خوب بوده است.
 اقتصاددان‌ها از سال پیش، زمانی که بانک مرکزی این کشور شروع به افزایش شدید نرخ سود بانکی برای مهار تورم کرد، تنزل وضعیت اقتصادی آمریکا را پیش‌بینی می‌کردند. نرخ کالاها پارسال با سرعتی بیش از هر زمان در چهار دهه گذشته درحال افزایش بود.
 میزان تورم از زمانی که بانک مرکزی شروع به افزایش نرخ بهره کرد به طور قابل توجهی کاهش یافته، و در ماه ژوئن به ۳ درصد رسید.
 اما جرومی پاول، رئیس بانک مرکزی، گفته است که سیاستگذاران برای آنکه احساس اطمینان کنند تلاش‌هایشان مثمره ثمر است، می‌خواهند شاهد نشانه‌های دیگری از کاهش تورم باشند.
 همزمان میزان افزایش حقوق، بالاتر از حد انتظار بوده است. به گفته وزارت کار میانگین حقوق ساعتی در ماه ژوئیه ۴.۴ درصد بالاتر از یک سال قبل بود.
 رقم ۱۸۷ هزار کمتر از ۲۰۰ هزاری است که تحلیلگران انتظار داشتند به بازار کار افزوده شوند.
 بخش تولیدی، حمل و نقل، فناوری و رسانه شاهد کاهش اشتغال بودند. بیشتر سایر بخش‌ها به خصوص بخش مراقبت‌های بهداشتی شاهد افزایش استخدام بودند.
 وزارت کار همچنین گفت که آمار استخدام ضعیفتر از آنچیزی بود که در ماه‌های مه و ژون پیش‌بینی می‌شد.
 اما تحلیلگران گفتند که بهبود بازار کار آنقدر قوی هست که نیروی کار اضافه در بازار را جذب کند.
 در نتیجه این امید تقویت می‌شود که اقتصاد آمریکا به جای یک افت ناگهانی و شدید که می‌تواند باعث بیکاری میلیون‌ها نفر شود، به تدریج روند نزولی را طی کند.
"
32,اقتصاد,ریشه ناترازی برق در ایران «به گرما مربوط نیست»,انرژی |  اقتصاد ایران | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 دولت ایران، «گرمای بیش از حد هوا» را دلیل تعطیلی روزهای ۱۱ و ۱۲ مرداد اعلام کرد و گفت «به خاطر حفظ سلامت شهروندان» این دو روز را تعطیل کرده است اما رکورد مصرف برق در همین فاصله به بیش از ۷۲هزار مگاوات رسید.
 این عدد بیش از هر زمان دیگری نشان داد تعادل میان تولید و مصرف برق بسیار شکننده است. افزایش مصرف برق در ایران در حالی عدد ۷۲ هزار مگاوات را پشت سرگذاشته است که عملا چرخه تولید مدتهاست به سبب استمرار تحریم‌ها مختل شده است.
 از سوی دیگر آمارهای شرکت توانیر از فروش برق در ایران، نشان می‌دهد بخش خانگی هم‌پای بخش تولید، در حال مصرف برق است.
 با روی کار آمدن دولت سیزدهم، سیاست وزیر نیرو در دولت ابراهیم رئیسی بر این جمله محوری قرار گرفت که تحت هیچ‌شرایطی نباید آب و برق مردم قطع شود. این کنایه‌ای به ماجرای قطع برق در آستانه انتخابات ریاست‌جمهوری ۱۴۰۰ بود.
 با وجود آنکه دولت روزهای ۱۱ و ۱۲ مرداد را تعطیل اعلام و تاکید کرد که این تصمیم متوجه بخش خصوصی و دولتی است اما مصرف برق به گفته محمد اله‌داد، معاون انتقال و تجارت خارجی شرکت توانیر در بخش خبری صدا و سیما به بیش از ۷۲هزارمگاوات رسید.
 مصطفی رجبی مشهدی، سخنگوی صنعت برق ایران پیشتر در گفتگو با صدا و سیما گفته بود: پیش‌بینی مصرف ۷۲هزارمگاوات در روز ۱۰ مرداد و مقایسه آن با میزان مصرف در روز مشابه سال گذشته نشان از افزایش ۵هزار مگاواتی مصرف دارد. این عدد رکورد اوج مصرف (پیک‌ِ بار) در سال گذشته را نیز حدود ۲هزار و ۵۰۰ مگاوات افزایش داده است.
 رجبی مشهدی در تحلیل افزایش ۵ هزار مگاواتی مصرف برق گفته بود: در واقع شاهد رشد ۷.۲ درصدی هستیم که در مقایسه با رشد مصرف‌های ۲، ۳ و ۴ درصد، عدد بزرگی محسوب می‌شود.
 سخنگوی صنعت برق ایران همچنین در توصیف عدد ۷۲ هزار مگاوات مصرف برق نیز گفت: این میزان مصرف بسیار عدد بزرگی است و برای تامین این میزان برق، دست‌اندرکاران این صنعت در نیروگاه‌ها و شبکه‌های توزیع باید تلاش بسیاری کنند.
 رجبی مشهدی در عین حال از مردم خواسته بود که در همین روزهای تعطیل شده در ساعات‌ اوج مصرف (محدوده زمانی ۱۳ تا ۱۶ و ۲۰ تا ۲۳ شب) از وسایل پرمصرف برقی استفاده نکنند، همچنین از دور کُند کولرهای آبی استفاده کنند و دمای کولرهای گازی را روی ۲۴ درجه و بالاتر تنظیم کنند.
 اشاره او به کولرها این پرسش را برجسته کرده که چه میزان از ۷۲هزارمگاوات برق مصرفی در ایران توسط دستگاه‌های خنک‌کننده شامل کولرآبی و کولرگازی می‌شود؟
 براساس داده‌های وزارت نیرو و گفته‌های مسئولان بخش برق این وزارتخانه می‌توان گفت که دستکم حدود ۴۰درصد از برق مصرفی در ایران به وسایل سرمایشی اختصاص داد. برای آنکه بدانیم این میزان مصرف چگونه رقم می‌خورد باید به سخنان همایون حائری، معاون برق و انرژی وزیر نیرو توجه کرد.
 او در گفتگویی که در ویژه‌نامه «پاهای فردا بر شانه‌های امروز» که به بایسته‌های سیاست آب و برق پرداخته و روزنامه ایران آن را منتشر کرد گفته بود:‌« شما باورتان می‌شود که فقط در تابستان ۲۵ - ۲۶ هزارمگاوات مصرف وسایل سرمایشی است . ما که نمی‌توانیم رفاه مردم را به مشکل بیندازیم. خیلی از تجهیزات ما انرژی‌بر هستند چه در صنعت و چه در تجاری از دستگاه‌های غیراستانداردی استفاده می‌شود که ارزان‌تر است ولی راندمان خیلی کمی دارند».
 وقتی برای نخستین‌بار در بهمن ۱۳۹۸، رضا اردکانیان، وزیر نیرو دولت حسن روحانی اعلام کرد که با جایگزین کردن کولرهای گازی پرمصرف، دستکم در مصرف روزانه ۲میلیارد مترمکعب گاز در سال صرفه‌جویی می‌شود بسیاری از رسانه‌های منتقد دولت خوشنود از اینکه توانسته‌اند از وزیر سوتی‌ بگیرند به این خبر به دیده شوخی نگریستند. استدلال وزیر وقت نیرو به این بازمی‌گشت که ۸۰درصد از برق تولیدی در ایران از طریق نیروگاه‌های حرارتی که گاز یارانه‌ای سوخت اصلی آنهاست تولید می‌شود. دیری نپایید که شورای اقتصاد کشور برای جایگزینی یک میلیون دستگاه کولر گازی فرسوده در جنوب کشور مجوز گرفت.
 همان زمان آقای رجبی مشهدی سخنگوی صنعت برق ایران درباره این مجوز و نقش آن در مصرف برق گفته بود: «شورای اقتصاد ۶۵۰ میلیون دلار برای این جایگزینی در ۵ سال مجوز داده است که در صورت انجام این کار یک هزار و ۶۰۰ مگاوات برق در مناطق گرمسیری و در نتیجه ۲هزار مگاوات در تولید برق صرفه‌جویی می‌شود».
 این در حالی است که برای تولید هر یک هزار مگاوات برق نیاز به ۶۵۰ میلیون دلار سرمایه‌گذاری وجود دارد و این رقم به جز نیاز سرمایه‌گذاری برای انتقال برق از نیروگاه و شبکه توزیع آن است.
 با این حال اجرای طرح جایگزینی کولرهای گازی فرسوده با روی کارآمدن دولت سیزدهم معطل ماند تا سرانجام نخستین فراخوان آن پارسال منتشر شد ولی هنوز این طرح نتوانسته نقشی در بهبود ناترازی برق ایفا کند.
 ماجرای مصرف غیرعادی وسایل سرمایشی در ایران را همایون حائری، معاون برق و انرژی وزارت نیرو اینگونه تحلیل کرده است:« فقط ۲۴هزار مگاوات از ۵۸هزار مگاوات برق مصرفی فقط توسط دستگاه‌های سرمایشی است که رقم وحشتناکی است. این به معنای آن است که ما برای تامین ۲۴هزار مگاوات برق باید ۳۰هزارمگاوات برق تولید کرده باشیم».
 محسن طرزطلب، مدیرعامل وقت شرکت مادرتخصصی نیروگاه‌های حرارتی در ایران در سال ۱۳۹۹ پیش‌بینی کرده بود که از سال ۱۴۰۲ تولید برق در ایران با مشکل مواجه می‌شود.
 او در گفتگویی که در ویژه‌نامه «پاهای فردا بر شانه‌های امروز» به چاپ رسید گفته بود: «شـاهد آن هسـتیم کـه کسـی بـرای سـرمایه‌گذاری در تولیـد بـرق پیشـقدم نمی‌شـود. هیـچ انگیـزه‌ای وجـود نـدارد کـه تولیدکننده بیایـد و بـرای حـوزه تولیـد بـرق سـرمایه‌گذاری کنـد. از سـال ۱۴۰۲ قطعـاً بـا مشـکل جـدی مواجـه خواهیم شـد. نـه دولت سـرمایه‌گذاری کـرده چون نداشـته اسـت و نه بخش خصوصی دیگر آن انگیزه لازم را برای سـرمایه‌گذاری داشـته اسـت».
 ریشه این تحلیل و بی‌رغبتی بخش خصوصی در سرمایه‌گذاری را باید در بخش خرد اقتصاد برق و انرژی در ایران جست. اگر همین امروز در سایت‌های خرید آنلاین یک بسته دستمال‌کاغذی با بسته‌بندی مقوایی که حاوی ۱۵۰ عدد است را بخرید رقمی حدود ۲۸هزارتومان باید برای آن بپردازید. این به معنای آن است که هر برگ دستمال‌کاغذی در ایران حدود ۱۸۰ تومان است. اما بهای هر کیلووات ساعت برق در ایران آن هم پس از اصلاح قیمت در بهمن ۱۴۰۰ به ۱۰۶ تومان رسیده است. به عبارت دیگر اقتصادبرق در ایران سال‌هاست گرفتار سیاستگذاری غلط است.
 بلاتکلیفی برق در نظام سیاستگذاری ایران مابین «کالا» یا «خدمات» بودن سبب شده فشار سنگینی به تولید‌کننده برق وارد شود و هیچ سرمایه‌گذار بخش خصوصی نیز به ورود به این بخش ترغیب نشود. دلیل عمده آن این است که با وجود مشخص بودن قیمت جهانی تولید برق که عموما زیر ۲سنت محاسبه می‌شود در ایران این رقم دستوری تعیین می‌شود.
 پرستو نریمیسا، مدیرکل وقت دفتر برنامه ریزی، بهره برداری و بازار برق شرکت نیروی برق حرارتی در کالبدشکافی مشکل اقتصاد برق در گفتگویی که روزنامه ایران آن را منتشر کرد تاکید کرد «دو حامـل انـرژی را هم‌زمـان بـه همه‌جـای کشـور برده‌ایـد. آیـا ایـن کار اقتصـادی اسـت کـه بـه همـان جایـی کـه بـرق را می‌بریـد، بـه همانجـا هـم گاز ببریـد؟»
 او بر این نکته نیز پای فشرده که «صنعت برق زودبازده نیست که بتوان در قالب برنامه‌های پنجساله برای آن چشم‌انداز ترسیم کرد».
 مجلس یازدهم در زمستان ۱۴۰۰ تلاش کرد تا با تصویب طرحی تحت عنوان «مانع‌زدایی از توسعه سرمایه‌گذاری در صنعت برق» و تبدیل آن به قانون وضعیت نامناسب این صنعت را سامانی بدهد.
 در ایران شورای عالی انرژی سال‌هاست که هیچ‌ کارکردی ندارد و عملا هیچ سیاست کلانی بر بخش انرژی در ایران حاکم نیست و این بهتر وضعیت ناترازی برق را نشان می‌دهد.
 به همین دلیل هم شاهد آن هستیم که در ایران هم گاز به بهای یارانه‌ای فروخته می‌شود و هم برق. جالب‌تر اینکه دولت گاز را به مردم یارانه‌ای می‌فروشد و به نیروگاه‌های حرارتی تولید برق هم آن را یارانه‌ای می‌فروشد. بعد در تابستان‌ها به دلیل اوج مصرف برق راهکار تعطیلی صنایع و ادارات را در پیش می‌گیرد و در پاییز به دلیل وارونگی هوا تعطیلی شهرها و نیروگاه‌ها به دلیل مصرف گاز. در زمستان هم به دلیل برودت هوا باز هم اولویت مصرف مردم است و به همین دلیل شاهد رکورد مصرف گاز در سه‌سال اخیر هم بوده‌ایم. فقدان کارکرد شورای عالی انرژی سبب شد در شهری نظیر تهران سازندگان مسکن برای کسب سود بیشتر کانال‌کشی کولرهای آبی را حذف و به متراژ واحدها بیفزایند و در عوض مشتریان را به نصب کولرهای گازی وادارند.
 ایران و ترکیه دو همسایه‌اند که از نظر جمعیت و مساحت شباهت‌های بسیاری به هم دارند. در سال ۱۳۹۹ ایران ۳۴۳ میلیارد کیلووات ساعت برق تولید شده است. در همین زمان در ترکیه ۳۰۰ میلیارد کیلووات ساعت برق تولید شده است.
 براساس آماری که شرکت توانیر منتشر کرده در سـال ۹۷ فـروش برق خانگی حدود ۸۵ هزار و ۹۰۹ میلیون کیلووات ساعت و فروش برق صنعتی ۸۸ هزار و ۵۴۱ میلیون کیلووات ساعت بـوده است. این دو عدد بسیار به هم نزدیک است با این تفاوت که تعرفه فروش برق به بخش خانگی در آن محدوده زمانی برای هر کیلووات ساعت ۷۰ تومان و برای بخش صنعتی حدود ۲۵۰ تومان بوده است.
 همایون حائری، معاون برق و انرژی وزارت نیرو تاکید دارد:‌«ما برق را با ۳ هدف تولید می‌کنیم. اول رفاه اجتماعی، دوم توسعه و چرخیدن چرخ صنعت و کمک به ایجاد فرصت‌های شغلی و سوم صادرات».
 در چنین شرایطی دولت پس از خروج آمریکا از برجام در سال ۱۳۹۷ با محدودیت بسیار زیادی در سرمایه‌گذاری در بخش‌های تولید برق مواجه شده‌است. از سوی دیگر به دلیل تعیین دستوری برق‌بها تمام‌مدت به تولیدکنندگان برق بدهکار است.
"
33,اقتصاد,فراخواندن ۹۱ هزار خودرو هیوندای در آمریکا پس از هشدار آتش گرفتن یک قطعه الکترونیک,فن‌آوری |  صنعت خودرو | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 دو شرکت خودروسازی هیوندای و کیا کره‌جنوبی تقریباً ۹۲ هزار خودرو خود را در ایالات متحده آمریکا به دلیل خطر آتش گرفتن، فراخوانده‌اند.
 این فراخوان شامل چندین مدل است، که ناشی از مشکل در یک قطعه الکتریکی در پمپ روغن گیربکس خودروهاست که ممکن است بیش از حد گرم شده و آتش‌ بگیرد.
 این شرکت‌ها به صاحبان این وسایل نقلیه توصیه کرده‌اند تا زمانی که خودروها مورد بازرسی قرار نگرفته، آنها را بیرون و دور از ساختمان‌ها پارک کنند.
 این آخرین مورد از مجموعه فراخوان‌های مرتبط با آتش گرفتن خودروهای هیوندای و کیا در سال‌های اخیر است.
 در رابطه با آخرین فراخوان، شرکت کیا گفت که شش گزارش از «حوادث حرارتی» گزارش شده است، اما تاکنون منجر به هیچ تصادف یا جراحتی نشده است.
 شرکت هیوندای هم گفته که چهار گزارش مشابه را در این خصوص دریافت کرده با این حال هیچ تصادف، صدمه جانی یا مرگ ناشی از این موضوع تاکنون بوجود نیامده است.
 هیوندای گفته علاوه بر خطر آتش‌سوزی، آسیب حرارتی می‌تواند باعث خرابی دیگر کنترل‌کننده‌های خودرو شود.
 اداره ملی ایمنی بزرگراهی ایالات متحده آمریکا هم گفته «به مالکان توصیه می‌شود تا زمانی که تعمیر خودروهای اعلام شده کامل نشده، این خودروها در بیرون و دور از سازه‌ها پارک شوند».
 این نهاد دولتی آمریکا گفته «کنترل الکترونیکی مجموعه پمپ روغن ممکن است حاوی قطعات الکتریکی آسیب دیده باشد که می تواند باعث داغ شدن بیش از حد پمپ شود.»
 قرار است در اواخر سپتامبر با مالکان این خودروها تماس گرفته شود و نمایندگی‌های این دو شرکت خودروساز اقدام به کنترل پمپ روغن الکتریکی و در صورت نیاز بازرسی و تعویض آن کنند.
 این دو خودروساز به اداره ملی ایمنی بزرگراهی آمریکا گفته‌اند که استفاده از این قطعه مشکوک از ماه مارس متوقف شده است.
 خودروهای هیوندای که فراخوانده شده‌اند شامل النترا ۲۰۲۳، کونا ۲۰۲۳، سونات ۲۰۲۳، توسان ۲۰۲۳ و پالیساد ۲۰۲۳ و ۲۰۲۴ می‌باشد.
 همچنین خودروهای سول ۲۰۲۳، اسپورتج ۲۰۲۳ و سلتوس ۲۰۲۳ و ۲۰۲۴ کیا نیز فراخوانده شده‌اند.
 پیش از این و به طور جداگانه در ماه مارس اداره ملی ایمنی بزرگراهی آمریکا اعلام کرد که هیوندای و کیا برای بیش از ۵۷۰ هزار خودرو فراخوان داده‌اند و از مالکان خواسته‌اند تا خودروهای خود را بخاطر خطر آتش‌سوزی بیرون و دور از خانه‌ها و سایر سازه‌ها پارک کنند.
 آن فراخوان‌ هم مربوط به یک مشکل در سیستم الکتریکی بود که می‌توانست باعث آتش‌سوزی در سیم‌کشی هنگام یدک‌کشیدن شود.
 در ماه جولای، هیوندای برای بیش از ۱۳ هزار ۵۰۰ وسیله نقلیه در استرالیا را به دلیل نقص احتمالی در موتور که می‌توانست باعث آتش سوزی شود، فراخوان اعلام کرد.
 هیوندای و کیا دو مجموعه خودروساز مستقل هستند اما هر دو جزوی از گروه موتور هیوندای هستند و برای همین بسیاری از قطعات خودروهای آنها مشترک است.
 هر دو خودروساز همچنین شاهد افزایش شدید سرقت خودرو بوده‌اند.
"
34,اقتصاد,بانک مرکزی و انحلال کانون صرافان ایران؛ دعوایی که دودش به چشم مردم رفت,اقتصاد ایران |  بازار ارز | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 بانک مرکزی روز سه شنبه ۱۰ مرداد ۱۴۰۲ اعلام کرد کانون صرافان ایران را به دلیل همکاری نکردن با بانک مرکزی، منحل کرده است.
 انتشار این خبر برای چند روز باعث التهاب در بازار ارز شد و قیمت دلار در تهران، به بالای ۵۰ هزار تومان رسید.
 ولی، با وجود اینکه مذاکرات پشت پرده برای حل اختلاف در جریان است و بر اساس یافته‌های بی‌بی‌سی فارسی، هفته آینده این اختلاف به احتمال زیاد رفع خواهد شد، این انحلال به کارزاری بین رسانه‌های حامی دولت و دیگر رسانه‌ها تبدیل شده است.
 بانک مرکزی، علت انحلال کانون را «تخلف» دانست و در اطلاعیه‌ای گفت: «از جمله مهمترین تخلفات صورت گرفته می‌توان به استنکاف از دستورات بانک مرکزی و عدم همکاری با این بانک، انحراف از اهداف، وظایف و موضوع فعالیت کانون، به حدنصاب نرسیدن جلسات شورای عالی طی چندین ماه اخیر، سرمایه‌گذاری و تحصیل سهام بر خلاف موضوع فعالیت، وظایف و اختیارات کانون و نظایر آن اشاره کرد.»
 در مقابل، کانون صرافان ایران، علت انحلال را انتقاد بعضی از اعضای کانون به عملکرد بانک مرکزی اعلام کرد.
 کامران سلطانی‌زاده، دبیر کل کانون صرافان ایران به خبر آنلاین گفت: « انتقاد چند روز اخیر اعضای کانون صرفان از رفتار بانک مرکزی، علت انحلال بود.»
 موضوع انتقاد کانون صرافان از بانک مرکزی به انتشار چندین باره خبر آزاد سازی پول‌های بلوکه شده ایران در کره جنوبی و دیگر کشورها و ناتوانی بانک مرکزی در کنترل قیمت ارز و تک نرخی سازی آن بر می‌گردد.
 در این دعوا، رسانه‌ها در ایران خط کشی‌های خود را داشتند.
 ایرنا، خبرگزاری رسمی دولت ایران نوشت :« کانون صرافان که به نوعی صنف صرافان است، عملکردی متناسب با سیاست‌های کشور و منفعت عمومی جامعه را نداشته و باید منحل شود»
 مهدی منصوری بیدکانی، کارشناس اقتصادی به سایت خبری «نود اقتصادی» وابسته به طیف اصولگرایان، گفت «کانون تبدیل به مکانی برای نابسامانی و مبارزه با ثبات در قیمت ارز تبدیل شده و در خلاف جهت منافع مردم عمل کرده و حذف آن ثبات را به بازار بر می‌گرداند.»
 در مقابل خبرآنلاین و تجارت نیوز از زبان مدیران کانون و کارشناسان اقتصادی، از پشت پرده‌های سیاسی آن نوشته و به نوعی قدرت نمایی بانک مرکزی را عامل اصلی این انحلال دانستند.
 در ایران دو نوع بازار پول به نام بازار پولی متشکل و غیر متشکل وجود دارد.
 به بیان ساده، بازار پولی متشکل همان بازار رسمی با فعالیت بانک مرکزی، بانک‌ها و موسسات مالی است. بازار پولی غیر متشکل، به نوعی بازار غیر رسمی پول و ارز است. معمولا در این بازار، خرید و فروش‌های کم حجم ارز و از طریق صرافی‌های مجاز و حتی بازارهای زیرزمینی صورت می‌گیرد.
 یکی از وظایف کانون صرافان ایران کنترل همین بازار غیررسمی ارز است.
 کانون صرفان ایران در سال ۱۳۹۰ از طرف چند صرافی و با مجوز بانک مرکزی تاسیس شد. اعضای هیأت مؤسس کانون ۹ صرافی و اعضای هیأت عالی نظارت سه نفر از نمایندگان بانک مرکزی هستند.
 حال سوال اساسی این است که آیا بانک مرکزی توان انحلال این کانون را دارد؟
 بانک مرکزی می‌گوید چون خودش مجوز داده پس می‌تواند کانون صرافان ایران را منحل کند.
 خبرگزاری فارس به نقل از یک کارشناس اقتصادی نزدیک به بانک مرکزی نوشت «موضوع انحلال کانون صرافان و یا برخورد و تعطیل کردن صرافی‌های غیرمجاز در حدود وظایف و اختیارات بانک مرکزی است. زیرا اعطای مجوز فعالیت نیز به دست همین نهاد بوده‌ است.»
 ولی کانون می‌گوید که باید قوه قضاییه در این زمینه تصمیم‌گیری کند.
 کانون صرافان بعد از انحلال کانون از سوی بانک مرکزی اعلام کرد «انحلال کانون صرافان در ماده ۲۱ اساسنامه جز اختیارات مجمع عمومی فوق العاده بوده و طبیعتاً هر گونه فرآیندی خارج از مسیر قانونی تخلف است و از طریق مراجع قضائی پیگیری خواهد شد»
 اصغر سمیعی، رییس پیشین کانون صرافان، گفته است «انحلال کانون در حد و حدود اختیار بانک مرکزی نیست، هیات عالی نظارت که سه عضو آن منصوب بانک مرکزی هستند، می‌توانند تخلفات را به مجمع عمومی کانون گزارش کنند و مجمع با آن برخورد خواهد کرد. بانک مرکزی هم می‌تواند به قوه قضاییه شکایت و اعضای متخلف کانون صرافان را تحت پیگرد قانونی قرار دهد. »
 در روزهای درگیری‌ بین کانون صرافان ایران و بانک مرکزی قیمت دلار در بازار تهران بعد از چند هفته درجا زدن در محدوده ۴۸ هزار تومان، به بالای ۵۰هزار تومان رسید.
 متهم ردیف اول افزایش قیمت ارز در روزهای اخیر، کانون صرافان ایران اعلام شده است.
 خبرگزاری تسنیم نزدیک به سپاه نوشت: «قیمت ارز درحالی افزایش یافته که اتفاق خاصی در بازار رخ نداده و می‌توان رشد قیمت دلار را ناشی از تحرکات برخی فعالان حوزه صرافی‌ دانست.»
 خبرگزاری فارس هم نوشت : « به نظر می‌رسد شکراب شدن رابطه بانک مرکزی و کانون صرافان هم در روند صعودی بازار اثرگذار بوده است.»
 کانون صرافان ایران منکر نقش و قدرت کنترلی خود بر بازار ارز نیست.
 به گفته دبیر کانون صرافان ایران، یکی از مهمترین کار این کانون، کنترل نوسانات بازار ارز با کمک صرافی‌ها است.
 منتقدان بانک مرکزی می‌گویند وقتی عامل اصلی کنترل نوسانات ارز یعنی کانوان صرافان حذف شد، بالارفتن قیمت طبیعی است.
 برزو حق‌شناس، کارشناس اقتصادی به تجارت نیوز گفته است « اقدام بانک مرکزی مبنی بر انحلال کانون صرافان به طور قطع روند قیمت دلار را صعودی کرد. به اعتقاد من نهادهایی مانند کانون صرافان می‌توانند به امر انتقال دلار کمک و آن را تسهیل کنند. و با حذف کانون، نقل و انتقال ارز مشکل می‌شود و تأثیر منفی بر بازار گذاشت»
 با وجود دعواهایی که فعلا در جریان است، پیگیری بی‌بی‌سی فارسی از کانون صرافان ایران، حاکی از آن است که در پس پرده، مذاکرات برای حل اختلافات بین کانون صرافان ایران و بانک مرکزی با وساطت نهادهایی مثل وزارت اقتصاد در جریان است.
 مدیر یکی از صرافی‌های تهران که عضو کانون صرافان ایران است، به بی‌بی‌سی فارسی گفت: « ظاهرا اختلاف‌ها حل شده و کانون صرافان ایران منتظر بیانیه بانک مرکزی است تا اعلام کند که بیانیه قبلی مبنی بر انحلال کانون، ملغی شده است.»
 برای تایید یا تکذیب خبر رفع اختلاف بین کانون صرافان ایران و بانک مرکزی، باید چندروزی صبر کرد، ولی در هر صورت نتیجه هرچه باشد، فعلا دود این اختلاف به چشم اقتصاد ایران رفته است. قیمت ارز افزایش یافته و این افزایش احتمالا بر تورم اثر افزایشی خواهد گذاشت.
"
35,اقتصاد,معترضان صلح‌سبز بر بام خانه نخست‌وزیر بریتانیا در یورکشایر شمالی بازداشت شدند,نفت و گاز |  تغییرات اقلیمی |  بریتانیا |  محیط زیست | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 چهار نفر از فعالان محیط زیست که برای نمایش اعتراض خود به طرح‌های جدید نفتی از بام خانه ریشی سوناک، نخست‌وزیر بریتانیا بالا رفتند، بازداشت شدند.
 به گفته گروه صلح‌سبز آنها از بام خانه آقای سوناک در یورکشایر شمالی پارچه‌‌هایی «به سیاهی نفت» آویختند تا اعتراضشان را نشان دهند.
 یکی از این فعالان به بی‌بی‌سی گفت آنها دست به این کار زده‌اند تا «پیامدهای بسیار جدی سرمستی از حفاری در دریای شمال را به خانه نخست‌وزیر بیاورند.»
 دفتر نخست‌وزیری بریتانیا تایید کرده است که نه آقای سوناک و نه هیچ عضو خانواده‌اش هنگام این اقدام اعتراضی در خانه نبودند.
 دولت بریتانیا به تازگی اعلام کرده است که حدود صد مجوز بهره‌برداری جدید نفت و گاز در دریای شمال اعطا می‌کند تا بریتانیا از نظر تامین انرژی وابستگی کمتری به دیگر کشورها داشته باشد.
 فعالان محیط زیست می‌گویند با توجه به روند جاری گرمایش زمین و اضطرار کاهش انتشار گازهای گلخانه‌ای، ضروری است که استفاده از سوخت‌های فسیلی به طور چشمگیری کاهش یابد، نه اینکه طرح‌های جدید استخراج زغال‌سنگ یا نفت و گاز مجوز بگیرند.
 معترضان صلح‌سبز از صبح بر بام خانه ریشی سوناک رفتند و یک و ربع بعدازظهر (به وقت محلی) پایین آمدند.
 پلیس گفته هیچ یک از آنها وارد خانه ریشی سوناک نشدند.
 اولیور داودن، معاون نخست‌وزیر درباره این اقدام اعتراضی گفت که مردم بریتانیا «از این بازی‌های احمقانه خسته شده‌اند.»
 آلیشیا کیرنز، رئیس کمیته روابط خارجی در پارلمان بریتانیا هم گفت که این اقدام صلح سبز «غیرقابل‌قبول» است و اقامتگاه خانوادگی سیاستمداران نباید «تحت هجوم قرار بگیرد.»
 او گفت با چنین روندی باید پس از مدتی در مقابل خانه هر نماینده پارلمان ماموران پلیس گماشته شوند.
 دفتر نخست‌وزیری بریتانیا در واکنش به این اقدام اعتراضی گفته که دولت بریتانیا «از این شرمسار نخواهد بود که به دنبال تامین امنیت انرژی و استفاده از منابع داخلی است تا وابسته مهاجمانی چون پوتین نباشد.»
 در بیانیه دفتر نخست‌وزیری همچنین روی تعهد به توسعه انرژی‌های تجدیدپذیر تاکید شده است.
"
36,اقتصاد,کشمکش میدان گازی آرش ادامه دارد؛ عربستان و کویت: تحت مالکیت انحصاری ما است,نفت و گاز |  خلیج فارس |  روابط خارجی ایران |  کویت |  عربستان سعودی |  ایران |  اقتصاد ایران | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 کشمکش ایران با عربستان سعودی و کویت بر سر میدان گازی آرش که این دو کشور، آن را الدوره می‌نامند، ادامه دارد و روز پنجشنبه این دو کشور عرب ضمن اعلام آمادگی برای مذاکره درباره اختلافات مرزهای دریایی با ایران، تاکید کرده‌اند که این میدان گازی به خصوص تحت حاکمیت مشترک آنها است.
 وزارت خارجه عربستان در بیانیه‌ای گفته است که این میدان گازی در «مالکیت انحصاری» عربستان سعودی و کویت است و این دو کشور «حق حاکمیت ملی کامل برای بهره‌برداری از منابع این منطقه را دارند.»
 در بیانیه وزارت خارجه سعودی به ایران پیشنهاد شده است که وارد مذاکراتی «سازگار با حقوق بین‌الملل و اصل حسن همجواری» شود تا اختلافات درباره مرزهای آبی رفع شود. در این بیانیه آمده است که عربستان و کویت به عنوان یک طرف واحد در گفتگوهای احتمالی حضور خواهند داشت و ایران طرف مقابل خواهد بود.
 بیانیه عربستان و کویت درباره این میدان گازی پس از آن منتشر شده است که وزارت خارجه ایران خواهان بهره‌برداری مشترک از این میدان شد و برای گفتگو با کویت ابراز آمادگی کرد.
 ناصر کنعانی، سخنگوی وزارت خارجه ایران در عین حال گفت: «اگر احیانا تمایلی برای استفاده مشترک از این میدان در طرف مقابل وجود نداشته باشد طبیعی است که ایران حقوق و منافع خود را در اکتشاف و بهره برداری از این منابع مورد پیگیری قرار می‌دهد.»
 اختلاف بر سر میدان گازی آرش/الدوره در کنار ادعای ارضی امارات متحده عربی بر سه جزیره ابوموسی، تنب بزرگ و تنب کوچک، از جمله مناقشات سرزمینی میان ایران و همسایگان عربش است.
 ایران تنها طرف مناقشات مرزی در منطقه نیست و برخی کشورهای عرب حاشیه خلیج فارس هم با یکدیگر درباره حدود آب‌های سرزمینی و بهره‌برداری از منابع طبیعی اختلافاتی دارند.
 وزارت خارجه عربستان سعودی در بیانیه‌اش گفته است که این کشور و کویت «دعوت‌های پیشین و پیوسته خود از جمهوری اسلامی برای مذاکره» درباره مرزهای دریایی را تکرار می‌کنند.
 پیش از این ایران و کویت گفتگوهایی بی‌نتیجه درباره این میدان گازی داشته‌اند و این هفته جواد اوجی، وزیر نفت ایران، از احتمال بهره‌برداری طرف ایرانی حتی بدون توافق با کویت خبر داد.
 در هفته‌های گذشته هم مقام‌های ایران و هم مقام‌های کویت از آمادگی خود برای حفاری در این میدان مورد مناقشه خبر داده‌اند.
 سال گذشته کویت و عربستان برای بهره‌برداری مشترک از این میدان توافقی امضا کردند که ایران آن را «غیرقانونی» می‌داند.
 سابقه این مناقشه به دهه ۱۹۶۰ میلادی برمی‌گردد؛ در آن مقطع کویت یک امتیاز بهره‌برداری به شرکت نفت ایران و انگلیس و یک امتیاز بهره‌برداری هم به شرکت رویال داچ شل داد، اما این دو امتیاز با یکدیگر همپوشانی داشتند.
 منابع قابل استخراج میدان آرش/الدوره تا بیش از دویست میلیارد مترمکعب ارزیابی شده است.
"
37,اقتصاد,هزینه دو روز تعطیلی برای اقتصاد ایران چقدر است؟,جامعه ایران |  تغییرات اقلیمی |  اقتصاد ایران | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 اگر راننده تاکسی یا صاحب دکه روزنامه‌فروشی باشید، می‌دانید که در روزهای تعطیل درآمدتان پایین می‌آید. در مقابل، بعید است تعطیلی رسمی تأثیر خاصی روی کار نانوایی‌ها یا استخراج نفت بگذارد. کار رستوران‌های جاده چالوس حتی ممکن است رونق هم بگیرد. همین‌هاست که محاسبه سود و زیان اقتصادی تعطیلی اضافه را دشوار می‌کند.
 دولت ایران می‌گوید به توصیه وزارت بهداشت تصمیم گرفت چهارشنبه و پنجشنبه را تعطیل کند.
 ولی این کار، احتمالاً تأثیری منفی روی تولید ناخالص داخلی ایران می‌گذارد و می‌شود دست کم میزان این ضرر را تخمین زد.
 میزان تولید یا درآمد ناخالص داخلی ایران در تابستان معمولاً از فصل‌های دیگر سال بیشتر است.
 طبق محاسبات مرکز آمار ایران، تولید ناخالص داخلی کشور در تابستان ۱۴۰۱ به قیمت‌های جاری ۳۴۴۸ هزار میلیارد تومان بوده است.
 اگر فرض کنیم تابستان امسال، رشد اقتصادی صفر باشد، این رقم باید حدوداً به اندازه تورم بالا برود.
 اگر تورم نقطه به نقطه ۳۹.۴ درصدی تیرماه امسال را مبنا قرار دهیم، انتظار می‌رود تولید ناخالص داخلی تابستان ۱۴۰۲ به قیمت‌های جاری حدود ۴۸۰۷ هزار میلیارد تومان باشد.
 با تقسیم این رقم بین ۹۳ روز تابستان، به تولید ناخالص داخلی روزانه ۵۱ هزار و ۷۰۰ میلیارد تومانی می‌رسیم.
 این یعنی در دو روزی که تعطیل شد، انتظار می‌رفت اقتصاد ایران حدود ۱۰۳ هزار میلیارد تومان کالا و خدمات تولید کند.
 حالا سؤال این است که چقدر از این درآمد از دست رفته است؟
 مقاله‌ای که دو سال پیش پژوهشگرانی با همکاری «آزمایشگاه رشد» دانشگاه هاروارد منتشر کردند، برآورد کرده که تعطیلی رسمی، باعث از دست رفتن حدود ۲۰ درصد از تولید ناخالص مورد انتظار برای آن روز می‌شود.
 به این ترتیب، انتظار می‌رود دو روز تعطیلی اعلام‌شده، باعث شود تولید ناخالص داخلی آن حدود ۲۰ هزار و ۶۰۰ میلیارد تومان کاهش یابد.
 به عبارت دیگر، این تعطیلی ممکن است به طور متوسط ۲۴۰ هزار تومان از درآمد هر ایرانی کم کند.
 البته این ارقام یک تخمین کلی اولیه است و ضربه نهایی به اقتصاد کشور ممکن است بیشتر یا کمتر از این باشد.
 مثلاً اگر گرمای شدید هوا در کار تأسیسات نفتی یا صنایع دیگر اخلال ایجاد کند، زیان اقتصادی تشدید می‌شود.
 از طرف دیگر، ممکن است تعطیلی اضافه بهره‌وری کارکنان را بالا ببرد و بخش اعظم تولید از دست رفته در روزها یا هفته‌های آینده جبران شود.
 ولی به هر حال، تأثیر اقتصادی آن نامتقارن خواهد بود. به این معنی که مثلاً کارمندان دولت نه تنها درآمدشان کم نمی‌شود، بلکه در هزینه رفت‌وآمد هم صرفه‌جویی می‌کنند.
 در مقابل کارگران روزمزد، بعضی از مغازه‌داران و دکه‌داران و رانندگان تاکسی با کاهش درآمدشان مواجه می‌شوند.
 البته هزینه اقتصادی تنها یک جنبه این موضوع است. چرا که به گفته وزارت بهداشت ایران، این تصمیم برای «حفظ سلامت شهروندان» گرفته شده است.
"
38,اقتصاد,چرا ممنوعیت صادرات برنج هند می‌تواند بحران جهانی غذا ایجاد کند؟,تورم |  جنگ اوکراین |  هند |  غذا | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 وقتی هند صادرات یک ماده غذایی اصلی را که برای رژیم غذایی میلیاردها نفر در سراسر جهان ضروری است ممنوع می‌کند، چه اتفاقی می‌افتد؟
 در ۲۰ ژوئیه، هند در تلاشی برای تعدیل افزایش قیمت‌ها در داخل این کشور، صادرات برنج سفید غیر باسماتی را ممنوع کرد.
 به دنبال آن گزارش‌ها و ویدیوهایی از خرید افراد هراسان از کمبود احتمالی برنج و خالی شدن قفسه‌های برنج در فروشگاه‌های مواد غذایی هندی در ایالات متحده و کانادا منتشر شد. اقدامی که باعث افزایش قیمت‌های این ماده غذایی شد.
 هزاران نوع برنج وجود دارد که کشت و مصرف می شود، اما چهار گروه اصلی در سطح جهانی تجارت می شود.
 برنج باریک دانه بلند ایندیکا بخش عمده ای از تجارت جهانی را تشکیل می دهد، در حالی که بقیه از برنج معطر مانند باسماتی تشکیل شده است. ژاپنی‌ها از برنج دانه کوتاه که برای سوشی و ریزوتو استفاده می شود و برنج چسبناک که برای شیرینی به کار می‌رود، استفاده می‌کنند.
 هند بزرگترین صادرکننده برنج در جهان است و حدود چهل درصد از تجارت جهانی غلات را به خود اختصاص داده است. تایلند، ویتنام، پاکستان و ایالات متحده دیگر صادرکنندگان عمده برنج هستند.
 چین، فیلیپین و نیجریه از جمله خریداران عمده برنج هستند.
 همچنین «خریداران نوسانی» مانند اندونزی و بنگلادش وجود دارند که در صورت کمبود عرضه داخلی، واردات را افزایش می‌دهند.
 مصرف برنج در آفریقا زیاد است و در حال رشد است. در کشورهایی مانند کوبا و پاناما برنج منبع اصلی انرژی است.
 هند در سال گذشته، ۲۲ میلیون تن برنج به ۱۴۰ کشور جهان صادر کرد. از این میزان، شش میلیون تن آن برنج سفید نسبتا ارزان‌تر ایندیکا بود.
 برآورد تجارت جهانی برنج در این مدت زمانی ۵۶ میلیون تن بود.
 حدود ۷۰ درصد تجارت جهانی برنج را برنج سفید ایندیکا تشکیل می‌دهد.
 اما حالا هند صادرات خود را متوقف کرده است. این علاوه بر ممنوعیت صادرات برنج شکسته در سال گذشته توسط این کشور و عوارض ۲۰ درصدی برای صادرات برنج غیر باسماتی در این کشور بوده است.
 جای تعجب نیست که ممنوعیت صادرات برنج غیر باسماتی از سوی هند در ماه ژوئیه نگرانی‌هایی را در مورد قیمت‌های جهانی برنج ایجاد کرده است.
 پی‌یراولیویه گورینشاس، اقتصاددان ارشد صندوق بین‌المللی پول معتقد است که این ممنوعیت قیمت‌ها را افزایش می‌دهد و قیمت جهانی غلات ممکن است تا ۱۵ درصد در سال جاری افزایش یابد.
 شرلی مصطفی، تحلیلگر بازار برنج در سازمان خواربار و کشاورزی سازمان ملل متحد (فائو) گفت که ممنوعیت صادرات هند در زمان مناسبی انجام نشده است.
 به عنوان مثال، قیمت جهانی برنج از اوایل سال ۲۰۲۲ با افزایش ۱۴ درصدی از ژوئن گذشته به طور پیوسته در حال افزایش بوده است.
 و با توجه به اینکه تا رسیدن محصول تازه به بازارها هنوز حدود سه ماه باقی مانده، عرضه تحت فشار است.
 آب و هوای نامساعد در جنوب آسیا، باران‌های موسمی در هند و سیل در پاکستان بر منابع تاثیر گذاشته است. همچنین هزینه‌های کشت برنج به دلیل افزایش قیمت کودها افزایش یافته است.
 کاهش ارزش ارز منجر به افزایش هزینه‌های واردات برای بسیاری از کشورها شده است، در حالی که تورم بالا هزینه‌های استقراض برای تجارت را افزایش داده است.
 خانم مصطفی می‌گوید: « ما در شرایطی هستیم که میزان واردکنندگان محدود هستند. باید دید که آیا این خریداران در موقعیتی هستند که با افزایش بیشتر قیمت‌ها کنار بیایند.»
 هند ذخایر چشمگیر ۴۱ میلیون تن برنج را که بیش از سه برابر میزان مورد نیازش است در انبارهای عمومی ذخیره استراتژیک و سیستم توزیع عمومی خود دارد. این میزان به بیش از ۷۰۰ میلیون فقیر امکان دسترسی به غذای ارزان قیمت را می‌دهد.
 در طول سال گذشته، هند با تورم مداوم مواد غذایی دست و پنجه نرم کرده است.
 قیمت برنج داخلی از اکتبر گذشته بیش از ۳۰ درصد افزایش یافته است که منجر به افزایش فشار سیاسی بر دولت قبل از انتخابات عمومی سال آینده شده است. همچنین افزایش هزینه‌های زندگی دولت را در زمان برگزاری انتخابات ایالتی در ماه‌های آینده، با چالش مواجه می‌کند.
 جوزف گلابر از موسسه تحقیقات بین‌المللی سیاست غذایی (ایفپری) گفت: «من گمان می‌کنم که اقدام برای ممنوعیت صادرات برنج غیر باسماتی تا حد زیادی اقدامی احتیاطی است و امیدوارم موقتی باشد.»
 دویندر شارما، کارشناس سیاست کشاورزی در هند، می‌گوید که دولت در تلاش است تا از کسری تولید پیش‌بینی‌شده جلو بزند، زیرا مناطق کشت برنج در جنوب هم در معرض خطر خشکسالی قرار دارند، زیرا پدیده آب و هوای ال نینو در اواخر امسال فرا می‌رسد.
 بسیاری بر این باورند که هند باید از ممنوعیت صادرات برنج اجتناب کند زیرا این ممنوعیت برای امنیت جهانی مضر است.
 بیش از نیمی از واردات برنج حدود ۴۲ کشور از هند تامین می‌شود و در بسیاری از کشورهای آفریقایی، سهم بازار هند در واردات برنج از ۸۰ درصد فراتر می‌رود.
 در کشورهای پرمصرف آسیا از جمله بنگلادش، بوتان، کامبوج، اندونزی، تایلند و سریلانکا سهم مصرف برنج در کل کالری دریافتی در روز از ۴۰ درصد تا ۶۷ درصد متغیر است.
 خانم مصطفی می‌گوید: «این ممنوعیت‌ها بیشتر به افراد آسیب پذیر صدمه می‌زند زیرا آنها سهم بیشتری از درآمد خود را صرف خرید مواد غذایی می‌کنند. افزایش قیمت ها می‌تواند آنها را مجبور کند که مقدار مواد غذایی مصرفی خود را کاهش دهند یا به جایگزین‌هایی که از نظر تغذیه‌ای مناسب نیستند روی آورند یا هزینه‌های سایر نیازهای اساسی مانند مسکن و غذا را کاهش دهند.»
 (هرچند که هند با وجود ممنوعیتی که اعمال کرده اجازه می دهد بر اساس امنیت غذایی برخی از محموله های دولتی به برخی کشورها ارسال شود.)
 ممنوعیت صادرات مواد غذایی چیز تازه‌ای نیست. به گزارش موسسه تحقیقات بین المللی سیاست غذایی، از زمان تهاجم روسیه به اوکراین در سال گذشته، تعداد کشورهایی که محدودیت‌های صادراتی بر مواد غذایی اعمال کرده‌اند از سه کشور به ۱۶ کشور رسیده است.
 اندونزی صادرات روغن نخل را ممنوع کرد، آرژانتین صادرات گوشت گاو و ترکیه و قرقیزستان طیف وسیعی از محصولات غلات را ممنوع کردند.
 در طول چهار هفته اول همه‌گیری کرونا هم حدود ۲۱ کشور محدودیت‌های صادراتی را برای طیف وسیعی از محصولات اعمال کردند.
 اما کارشناسان می‌گویند ممنوعیت صادرات برنج هند خطرات بیشتری را به همراه دارد.
 آشوک گولاتی و رایا داس از شورای تحقیقات روابط بین‌الملل اقتصادی هند (ایکریر) که مستقر در دهلی است، هشدار می‌دهند ممنوعیت صادرات برنج هند «مطمئناً باعث افزایش قیمت جهانی برنج سفید خواهد شد» و « بر امنیت غذایی بسیاری از کشورهای آفریقایی تأثیر منفی خواهد گذاشت.»
 آنها بر این باورند که هند برای تبدیل شدن به «رهبری مسئول در کشورهای عضو گروه بیست» باید از چنین ممنوعیت‌های ناگهانی اجتناب کند. آنها می‌گویند: «آسیب بزرگتر برای هند این است که این کشور به عنوان یک تامین کننده بسیار غیر قابل تکیه برنج تلقی خواهد شد.»
"
39,اقتصاد,تغییر ژئوپلیتیک انرژی در منطقه به نفع پروژه خط لوله ترانس خزر؟,ایران |  اقتصاد ایران |  حسن روحانی | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 تا پیش از شروع پاندمی کرونا و پس از بحران انرژی اتحادیه اروپا همواره خواستار واردات گاز طبیعی ار ترکمنستان بود. اما در دو دهه گذشته بجز حمایت سیاسی اروپا از احداث پروژه خط لوله ترنس کاسپین کشورهای اروپایی اقدام عملی برای اجرایی شدن این پروژه بعمل نیاوردند. در این بین مخالفت ایران و روسیه نیز با احداث این خط لوله از چالشهای عمده پیشروی این پروژه بود.
 در دو سال اخیر تحول خاصی در روند احداث پروژه خط لوله صورت نگرفت. اما برخی مذاکرات بین دولتمردان ترکمن و سران اروپا صورت گرفت.
 هفته قبل وزارت خارجه ترکمنستان طی یک بیانیه، دلایل اصلی ساخت خط لوله ترنس‌خزر (ترنس کاسپین) برای انتقال گاز به بازارهای اروپایی را تشریح کرد. بر اساس این بیانیه ساخت خط لوله ترنس‌ کاسپین علاوه بر اینکه یک پروژه اقتصادی ملی است، هدف اصلی آن حمایت از امنیت انرژی جهانی است.
 وزارت خارجه ترکمنستان اعلام کرده که این پروژه با هیچ مانع حقوقی مواجه نیست و تلاش می‌کند تا با حمایت کشورهای غربی، آن را به اجرا برساند.
 در دهه گذشته نقش آذربایجان در امنیت انرژی اروپا افزایش یافته است. باکو در بحران انرژی فرصت را برای ایفا نقش بیشتر در امنیت انرژی اروپا مناسب تر یافت. جمهوری آذربایجان اظهار کردکه آماده حمایت از این خط لوله است، به شرطی که ترکمنستان مسئولیت اجرای طرح را بر عهده بگیرد. وزارت خارجه ترکمنستان نیز اشاره کرده که بر اساس قوانین حقوق بین‌الملل، ترکمنستان تلاش کرده است شرایط لازم برای اجرای این طرح را فراهم کند و توافق‌های سه‌جانبه میان ترکمنستان، جمهوری آذربایجان و اتحادیه اروپا را برقرار کند.
 منافع ملی ترکمنستان و آذربایجان ایحاب می کند که خط لوله ترنس کاسپین اجرایی شود. چالش عمده باکو و عشق آباد برای اجرای این پروژه تامین منابع مالی لازم برای احداث این خط لوله می باشد. اکثریت میادین اصلی گاز طبیعی ترکمنستان که قادر به تامین گاز طبیعی مورد نیاز اروپا در دراز مدت هستند در بخش شرقی این کشور واقع شده اند.برای رساندن گاز طبیعی این میادین به دریای خزر نیاز به احداث خط لوله ای در حدود هزار کیلومتر می باشد. به علاوه باید در حدود ۲۰۰ تا ۳۰۰ کیلومتر نیز در بستر دریای خزر لوله گذاری صورت گیرد.
 رضایت کشورهای ساحلی دریای خزر در مورد احداث این خط لوله نیز مورد نیاز است چرا که باید کشورهای ساحلی در مورد عدم آسیب رساندن این خط لوله به اکولوژی دریای خزر مطمئن شوند. طبیعی است که با توجه به شرایط فعلی بازار انرژی مسکو و تهران به هیچ وجه چنین رضایتی را نشان نخواهند داد.
 باید خاطر نشان کرد که برای احداث کریدور جنوبی گاز که ظرفیت سالانه آن ۳۲ میلیارد متر مکعب می باشد در حدود بیست میلیارد دلار هزینه شده است. در حال حاضر ظرفیت مورد استفاده این کریدور ۱۶ میلیارد متر مکعب می باشد. برای احداث خط لوله ترانس کاسپین نیز سرمایه گذاری زیادی مورد نیاز خواهد بود. آذربایجان با توجه به سرمایه گذاری زیاد در زیر ساختار انرژی خود می تواند گاز طبیعی بیشتری روانه اروپا نماید. یعنی ترکمنستان اگر هم بتواند خط لوله ترنس کاسپین را احداث نماید نمی تواند از همه ظرفیت کریدور جنوبی گاز استفاده نماید و باید خط لوله جدیدی احداث نماید.
 پانزدهم نوامبر سال گذشته الهام علی‌اف رئیس‌جمهور آذربایجان، به تعهد کشور خود برای دو برابر کردن صادرات گاز طبیعی به اروپا تأکید کرده بود به گفته علیف آذربایجان از طریق افزایش حجم صادرات گاز طبیعی به اروپا تا سال ۲۰۲۷، قصد دارد به امنیت انرژی این قاره کمک کند.
 با توجه به برنامه اروپا در مسیر گذار انرژی و نقش مهم قطر و آمریکا در تامین ال ان جی مورد نیاز اروپا و در کل امنیت انرژی اروپا این سوال مطرح می شود آیا گاز صادراتی ترکمنستان قابل رقابت با ال ان جی قطر – آمریکا و یا گاز طبیعی کشورهای آفریقایی در بازار اروپا خواهد بود؟
 در ژانویه ۲۰۲۱ و پس از ۳۰ سال مناقشه بر سر مالکیت میدان نفتی دوستلوق در ترکمنستان، جمهوری آذربایجان و ترکمنستان توافق کردند که این میدان را به صورت مشترک توسعه دهند. این مناقشه مانع از امضای توافقات درباره تقسیم بستر دریای خزر بوده است. میدان نفتی دوستلوق با ذخایر تخمین زده‌شده حدود ۵۰ میلیون تن نفت و ۱۰۰ میلیارد متر مکعب گاز، در نزدیکی میدان نفتی قره‌باغ آذربایجان و دریای خزر قرار دارد. این توافق هم‌چنین با هدف ایجاد زمینه برای صادرات گاز ترکمنستان از طریق آذربایجان صورت گرفته است.
 فاصله این میدان مشترک تا میدان گازی آذری-چراغ- گونشلی آذربایجان در جدول ۸۰ کیلومتر می باشد. باید خاطر نشان کرد که از میدان آذری-چراغ- گونشلی زیر ساختار مورد نیاز برای ارسال گاز طبیعی به باکو آماده می باشد. و سالیانه بین سه تا چهار میلیارد متر مکعب از این میدان گاز طبیعی به باکو ارسال می شود.و امکان سه برابر کردن این حجم گاز طبیعی از طریق این زیر ساختار نیر فراهم می باشد. بخشی از گاز طبیعی این میدان به چاههای نفت آذربایجان نیز تزریق می شود.
 بخشی از گاز میدان آذری-چراغ- گونشلی روانه بازار می شود.با سرمایه گذاری مشترک آذربایجان و ترکمنستان در میدان دوستلوق می توان به صادرات گاز ترکمنستان به اروپا از طریق آذربایجان امیدوار بود. قرار بود لوک اویل روسیه در میدان دوستلوق مشارکت نماید.
 ترکمنستان قصد دارد با بهره‌گیری از احداث خط لوله گاز چین-ترکمنستان با ظرفیت ۳۰ میلیارد مترمکعب در سال، ظرفیت صادرات گاز طبیعی خود به چین را به بیش از دو برابر افزایش دهد و به حدود ۶۵ میلیارد مترمکعب در سال برساند. این اعلامیه پس از دستیابی دو کشور به توافق درباره توسعه مرحله دوم میدان گازی گلکینیش در ترکمنستان صورت گرفته است. این میدان دارای ذخایر تجاری ثابتی حدود ۲۸۰۰ میلیارد مترمکعب است. باید خاطر نشان کرد که در سال ۲۰۲۲ ترکمنستان ۳۳ میلیارد متر مکعب گاز طبیعی به چین صادر کرد.و از بابت توانست بیش از ده میلیارد دلار درآمد ارزی کسب نماید.
 عشق آباد به دنبال تنوع بخشی به مسیرهای صادرات گاز طبیعی می باشد سواپ گاز با ایران و پروژه تاپی که قرار است گاز طبیعی ترکمنستان را از طریق افغانستان و پاکستان به هند منتقل نمایند نیز مطلوب عشق آباد می باشد هر چند کمبود منابع مالی و مشکلات امنیتی چالشهای عمده احداث خط لوله تاپی تاکنون حل نشده باقی مانده اند.
 پروژه انتقال گاز طبیعی ترکمنستان به اروپا، هر چند یک پروژه تجاری است، اما به دلایل سیاسی نیز بسیار برجسته شده است. اگرچه شرایط بین‌المللی برای اجرای خط لوله ترنس‌کاسپین بهتر شده است، اما موانع اقتصادی و مخالفت‌های ایران و روسیه باعث می‌شود که این پروژه به این زودی عملیاتی نشود. در شرایط فعلی تنها گزینه عشق آباد جذب سرمایه خارجی برای تولید گاز طبیعی در میدان مشترک دوستلوق و صادرات گاز طبیعی این میدان از طریق آذربایجان به اروپا می باشد
"
40,اقتصاد,چرا مدیران برخی استارتاپ‌های ایرانی تصمیم گرفته‌اند از کشور خارج شوند؟,فن‌آوری |  اختلال در اینترنت |  کسب و کار |  تحریم ایران |  اینترنت |  ایران |  اقتصاد ایران |  تجارت اینترنتی | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 به گفته مشاور معاون علمی و فناوری ریاست جمهوری، در ایران ۱۰ هزار شرکت نوپا یا «استارتاپ» (Startup) در حوزه‌های مختلف خدماتی، علمی، تولیدی و تکنولوژی وجود دارند که موفق هستند. این در حالی است که در ماه‌های اخیر، چندین استارت‌آپ تعطیل شدند، بعضی هم کلاً از ایران رفتند و برخی هم برای در‌امان ماندن از محدودیت‌های حکومتی، نیرو‌های متخصص خود را به کشور‌های همسایه اعزام کردند.
 در هفته اول تیر۱۴۰۲ خبر مهاجرت نازنین دانشور، مدیر استارتاپ موفقی به نام «تخفیفان» از ایران منتشر شد که به گفته خود او علت مهاجرت، مشکلات و محدودیت‌های دولتی بود؛ محدودیت‌های مانند قطعی یا سرعت پایین اینترنت و فیلترینگ.
 انجمن تجارت الکترونیک تهران، در آخرین گزارش از «وضعیت بحرانی» کیفیت اینترنت ایران خبر داد: «در بین ۱۰۰ کشور جهان با بیشترین تولید ناخالص ملی، ایران پس از میانمار دومین اینترنت پر اختلال و پس از چین دومین اینترنت محدود جهان را دارد و اینترنت ایران جزء پنج اینترنت کند جهان است.»
 این محدودیت‌ها و اختلال در حالی رخ می‌دهد که به گفته میلاد منشی‌پور بنیانگذار تپسی، استارتاپ موفق ایرانی «سهم اینترنت در استارتاپ‌ها بسیار بالاست و استارتاپ‌ها آنلاین محور هستند و در آینده، استارتاپ، اینترنت و کسب و کار آنلاین بیشترین نقش را در اقتصاد ایران بازی خواهند کرد. و محدویدت‌ها مانع بزرگی هستند. »
 استارتاپ‌ها یا همان شرکت‌های نوپا معمولاً تکنولوژی محور هستند و بر مبنای یک‌ ایده نو متولد می‌شوند.
 استارتاپ‌ها نوآوری را به سطح زندگی روزمره برده و خون تازه به رگ‌های اقتصاد تزریق می‌کنند و با این پویایی، شغل و توسعه ایجاد می‌کنند.
 مایکروسافت، فیس بوک، یوتیوب، یاهو، آمازون، اوبر، ایربی‌ان‌بی، پالانتیر (Palantir)، پینترست (Pinterest) و دراپ باکس (Dropbox) نمونه‌های موفق استارتاپ‌های فناوری در جهان هستند.
 دیجی‌کالا، اسنپ، تپسی، کافه بازار، شیپور، دیوار، ترب، جعبه، فیلیمو و جابینجا هم از جمله استارتاپ‌های موفق ایرانی هستند.
 سایت دیجی کالا اخیر گزارش سالانه ۱۴۰۱ را منتشر کرده و نوشته این سایت ماهانه بیش از ۴۱ میلیون بازدید‌کننده دارد و روزی ۳. ۵ میلیون جست‌وجو در آن انجام می‌شود. گردش مالی دیجی کالا را حدود ۵۰ هزار میلیارد تومان در سال اعلام کردند.
 روزنامه بهار در بهمن ۱۴۰۰ در مورد موفقیت استارتاپ اسنپ و تپسی نوشته بود: «تعداد راننده‌های اسنپ به سه میلیون و ۴۰۰ هزار نفر و تعداد رانندگان تپسی نیز به ۱ میلیون و ۴۰۰ هزار نفر می‌رسد.»
 استارتاپ‌ها با این انگیزه ایجاد می‌شوند که به تجارت بزرگ تبدیل شوند. و وقتی موفق می‌شوند تأثیر زیادی بر اقتصاد می‌گذارند.
 ایجاد اشتغال و استخدام نیروی متخصص، رفع کمبود‌های اقتصادی و اجتماعی و در نهایت تغییر شکل اقتصاد از وضعیت سنتی به مدرن از جمله کارکرد‌های استارتاپ‌ها هستند.
 فضای استارتاپی، فضای با رقابت بالاست. به همین دلیل شکست، زیاد اتفاق می‌افتد.
 سایت تحلیلی و خبری کارآفرین entrepreneur.com در مقاله‌ای نوشته ۵۰ درصد استارتاپ‌ها در سال اول شکست می‌خورند و ۳۰ درصد بقیه هم در پنج سال ابتدای از دور خارج شده و ممکن است تنها ۲۰ درصد موفق شوند. و به یک شرکت بزرگ تبدیل شوند.
 با این وجود گروه مالی سی‌تی گروپ در گزارشی نوشته استارتاپ‌های در بلند مدت موفق هستند که بتوانند سرمایه‌گذار خوب پیدا کنند.
 بنابراین راز میلیون دلاری استارتاپ‌ها، پیدا کردن سرمایه‌گذار خوب است.
 البته سرمایه‌گذاران هم می‌دانند که هر استارتاپی موفق نمی‌شود، به همین دلیل پیدا کردن سرمایه‌گذار برای استارتاپ‌ها کار آسانی نیست.
 سایت cbinsights وابسته به یک موسسه مالی در حوزه فناوری اعلام کرده که رقم سرمایه‌گذاری در استارتاپ‌ها در سال ۲۰۲۲ حدود ۴۱۵ میلیارد دلار بوده و در سال‌های اخیر این سرمایه‌گذاری‌ها کمتر شده.
 برای تأمین مالی استارتاپ‌ها چندین روش وجود دارد.
 تأمین مالی از طریق پس انداز شخصی، دوستان و خانواده، سرمایه‌گذاری خطرپذیر، سرمایه‌گذار به کمک فرشته نجات، تأمین مالی از طریق وام، تأمین مالی جمعی، وام، سرمایه‌گذاری توسط شتاب‌دهنده‌ها، کمک دولتی روش‌های جمع‌آوری سرمایه از طریق استارتاپ‌ها هستند.
 در ایران هم مانند دیگر کشور‌ها همه روش‌های سرمایه‌گذاری در استارتاپ‌ها وجود دارد.
 سرمایه‌گذاری جسورانه، خطرپذیر یا همان (Venture capital) برای استارتاپ‌های کوچکی که ریسک بالایی دارند انجام می‌شود. یعنی سرمایه‌گذار از ابتدا می‌داند که ممکن است این استارتاپ موفق نشود با این وجود شانس خود را امتحان می‌کند.
 علت این سرمایه‌گذاری این است که در صورت موفقیت، سودآوری قابل توجهی دارد.
 در ایران صندوق‌های جسورانه زیادی با کمک شرکت فرابورس ایران تشکیل شده ولی همه آن‌ها موفق نبودند و بیشتر آن‌ها از دور خارج شدند.
 فرابورس ایران یکی از ارکان بورس ایران است. و در آن سهام خرید و فروش می‌شود.
 سازمان بورس ایران خرداد پارسال اعلام کرده که بزرگ‌ترین صندوق جسورانه ایران را با سرمایه ۲۵۰ میلیارد تومان به نام «ارغوان» راه‌اندازی کرد.
 سرمایه‌گذاران فرشته یا Angel Investor فرشته‌های نجاتی هستند که در مراحل ابتدایی راه‌اندازی و زمانی که تقریباً بودجه استارتاپ تمام شده و کم کم باید شکست را بپذیرد، اقدام به سرمایه‌گذاری می‌کنند.
 تأمین مالی جمعی یا Crowdfunding جمع‌آوری سرمایه‌های خرد مردم برای حمایت از‌ایده‌های خلاق است.
 در ایران تأمین مالی جمعی برای استارتاپ‌ها را سازمان بورس مدیریت می‌کند.
 شتاب‌دهنده‌ها (Accelerators) مراکزی هستند که امکان رشد سریع و اصولی شرکت‌های استارتاپی را مهیا می‌سازند. آن‌ها به استارتاپ‌ها خدماتی مثل مشاوره و آموزش ارائه می‌دهند.
 شتاب‌دهنده‌ها سرمایه‌گذار هم پیدا می‌کنند.
 مهمترین شتاب‌دهنده در ایران متعلق به دانشگاه شریف به نام شتاب دهنده شریف است. که مدعی است که برای ۳۴ استارتاپ موفق سرمایه‌گذار پیدا کرده.
 کمک‌های دولتی در ایران به عقیده بعضی از فعالان استارتاپی در ایران موجب رانت شده است.
 مدیرعامل استارتاپی به نام «نیو» به روزنامه کسب و کار گفته است: «با ورود دولتی‌ها، پول رانتی نیز به اکوسیستم وارد و باعث شد افرادی که ذاتاً نباید وارد اکوسیستم استارت‌آپی می‌شدند، به دلیل این پول وارد شدند و به این اکو سیستم ضربه زدند.»
 در گزارش روزنامه کسب و کار آمده بود: «از وقتی که دولت جمهوری اسلامی وارد حوزه استارتاپ شده، این اکوسیستم به هم ریخته، چراکه برخی از استارتاپ‌ها به دولت وصل می‌شوند و حمایت رانتی دریافت می‌کنند و در انتها یک‌ایده و استارتاپ شکست خورده را تحویل اقتصاد کشور می‌دهند.»
 علاوه بر ریسک‌هایی که استارتاپ‌ها در جهان دارند، در ایران باید ریسک سیاسی را هم به آن افزود.
 موفقیت یک استارتاپ در ایران نیاز به رد شدن از موانع زیادی مانند قطعی یا کندی اینترنت، فیلترینگ، تحریم‌ها و محدودیت‌های حکومتی دارد.
 استارتاپ‌ها برای فرار از این سخت‌گیری‌ها و محدودیت‌ها دو راه دارند یا باید کار را تعطیل کنند. یا اینکه مهاجرت کنند.
 سحر بنکدارپور، رئیس مرکز نوآوری و تحول دیجیتال اتاق تهران به هفته نامه تجارت فردا گفت: « محدودیت‌های اینترنت و حتی صحبت کردن از صیانت از اینترنت و اینترنت ملی سبب مهاجرت زیاد استارتاپ‌ها شد.»
 بعضی از استارتاپ‌ها برای زنده ماندن، روش جدیدی را ابداع کردند.
 یک منبع آگاه در شرکت فرابورس ایران به بی‌بی‌سی فارسی گفت: « به دلیل محدودیت‌ها، شرایط کار برای استارتاپ‌ها در ایران سخت شده و سه راه برای آن‌ها باقی مانده. یا باید تعطیل کنند. که بیشتر همین کار را می‌کنند. یا مهاجرت کنند یا اینکه بخشی از نیروی کار را به کشور‌های همسایه اعزام کنند. آن‌ها برنامه‌نویس و متخصص‌های خود را برای فرار از محدودیت به کشور‌های همسایه مثل امارات می‌فرستند تا با استفاده از فضای کاری آنجا فعالیت کنند. البته شرکت در ایران فعال است ولی نیروی متخصص ان‌ها در کشور دیگری برای آن‌ها کار می‌کنند. »
 بی‌بی‌سی فارسی در سال ۱۳۹۸ گزارشی منتشر کرد که نشان می‌داد به دلیل محدودیت بر اثر اعتراضات در آن سال، اکثر استارتاپ‌ها برای امنیت اطلاعات، از سرور‌های خارجی استفاده می‌کردند.
 اما دیدگاه در مورد تحریم‌ها متفاوت است.
 فعالان استارتاپی می‌گویند که تحریم‌ها نفس استارتاپ را بریده است.
 رئیس مرکز نوآوری و تحول دیجیتال اتاق تهران اخیراً به روزنامه دنیای اقتصاد گفت: «در سال‌های اخیر مهاجرت نخبگان و نیرو‌های انسانی متخصص که خود صاحبان استارت‌آپ‌ها بودند وضعیت کسب‌وکار‌های واقعی کشور را با مشکلات عدیده‌ای روبه‌رو کرده است. مهمترین علت این مهاجرت‌ها تحریم و پیش‌بینی‌ناپذیری اقتصاد کشور در آینده است.»
 پیش‌تر، امید هاشمی، مدیر واحد كسب و كار‌های نوین در اتاق بازرگانی، صنایع، معادن و کشاورزی تهران به ایرنا گفته بود: « با تشدید تحریم‌ها در سال‌های اخیر، حدود ۶۰ درصد از استارتاپ‌های كه در مراحل شكل‌گیری بوده و تیم‌های زیر چهار یا پنچ نفر داشتند، تعطیل شده و ادامه فعالیت نمی‌دهند. همچنین ۳۰ تا ۴۰ درصد استارتاپ‌های كه در مرحله رشد و بین ۵ تا ۱۵ نفر نیرو داشتند هم فعالیتشان متوقف شد.»
 او علت تحریم‌ها را دسترسی نداشتن به نرم‌افزار‌ها و سخت‌افزار‌های مورد نیاز اعلام کرد.
 محمدجواد آذری جهرمی، وزیر سابق ارتباطات و فناوری اطلاعات گفته بود که به دلیل تحریم‌ها تنها ۰. ۶ درصد از استارتاپ‌های ایران در سطح بین‌المللی فعال هستند.
 با این وجود، منبع آگاه بی‌بی‌سی فارسی در شرکت فرابورس ایران می‌گوید که دیدگاه غالب در دولت سیزدهم این است که تحریم برای استارتاپ‌ها نعمت است.
 او می‌گوید: «مدیران دولتی معتقدند که اگر ایران تحریم نبود و مانند بقیه کشور‌ها رویه عادی داشت قطعاً شرکت‌های بزرگ دنیا در ایران فعال بودند اما در حال حاضر بجای نتفلیکس، فیلیمو، بجای اوبر، اسنپ و تپسی، بجای یوتیوب، آپارات و بجای آمازون، دیجی‌کالا در ایران کار می‌کند. و اگر ایران مانند کشور‌های دیگر دنیا بود امکان موفقیت این استارتاپ‌ها وجود نداشت.»
 احتمالاً منظور این مدیران دولت فعال نبودن قانون کپی رایت در ایران است. در حالی که نبود این قانون در ایران، خود یکی از عوامل شکست استارتاپ‌ها است.
 روزنامه فرهیختگان به نقل از چندین مدیر عامل شرکت استارتاپی گزارشی در سال ۱۴۰۰ منتشر کرد که تقریباً همه آن‌ها یکی از مهمترین عامل شکست استارتاپ‌ها را در کنار عوامل دیگر، رعایت نکردن قوانین حق کپی یا همان قانون کپی رایت دانستند.
"
41,اقتصاد,محدودیت‌های اینترنتی و فیلترینگ، بلای جان کسب و کار اینترنتی ایران,فن‌آوری |  اختلال در اینترنت |  کسب و کار |  اینترنت |  ایران |  اقتصاد ایران |  تجارت اینترنتی | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 ادامه‌دار بودن محدودیت‌های اینترنتی در ایران، فعالان کسب و کار دیجیتالی و فضای مجازی را حسابی به دردسر انداخته است. پیدا کردن راه حل‌های مختلف مثل خرید فیلترشکن مناسب یا حتی سیم کارت خارجی هم وضعیت این بازار را خوب نکرد.
 محدودیت‌های جدید اینترنتی که از آبان ۱۳۹۸ به دلیل اعتراض برای گرانی بنزین ایجاد شده‌بود، از شهریور پارسال شدت بیشتری یافته و عملاً پلفترم‌های رسانه اجتماعی به سختی قابل دسترسی هستند.
 طبق گزارش ۲۳ ژانویه وب سایت تحلیلی «مقایسه تکنولوژی» Comparitech (یک مرکز غیردولتی مستقر در بریتانیا در که زمینه امنیت و حوزه خصوصی فعال است) ایران دومین کشور محدود‌کننده پلتفرم رسانه‌های اجتماعی بعد از چین و سومین کشور محدود‌کننده اینترنت بعد از کره شمالی و چین در جهان است.
 این محدودیت‌ها به همراه رکود اقتصادی، وضعیت خاصی را برای کسب و کار‌های اینترنتی ایجاد کرده.
 طبق گزارش مرکز پژوهش اتاق بازرگانی تهران، شاخص مدیران خرید در بخش‌های تولید و خدمات در خرداد امسال رقم ۵۳. ۲۸ درصد بوده در حالی که خرداد ۱۴۰۱ بالاتر از ۶۰ درصد بوده و این کاهش، به معنی رکود اقتصادی است.
 برای تهیه شاخص ارزیابی مدیران خرید یا PMI، اتاق بازرگانی ایران، پرسش‌نامه‌ای را از بیست و پنجم هر ماه تا هفتم ماه بعد برای مدیران خرید شرکت‌های بزرگ تولیدی و خدماتی ایران ارسال می‌کند و بر اساس پاسخ آن‌ها گزارشی را منتشر می‌کند.
 با وجود رکود اقتصادی، محدودیت‌های اینترنتی و فیلترینگ روز به روز بیشتر می‌شود.
 هرچند که این محدودیت‌ها برای همه بد نبود.
 جلال رشیدی کوچی، نماینده مرودشت در مجلس یازدهم، در گفت‌وگو با سایت عصر ایران گفته است: «عملاً ما شاهد این هستیم که بازار پرسود و مکاره‌ای پشت پرده فیلترینگ شکل گرفته که متاسفانه ۴۰ تا ۵۰هزار میلیارد تومان گردش مالی سالانه آن است. »
 شهروندان برای شکستن بخشی از این محدودیت‌ها و فیلترینگ، راه‌حال‌های دیگری هم دارند.
 این روز‌ها خبر خرید و فروش سیم کارت کشور‌های استونی، انگلیس، آمریکا و کانادا برای دور زدن از فیلترینگ در ایران داغ شده و این سیم کارت‌ها ت بین ۱۰ تا ۹۰ میلیون تومان خرید و فروش می‌شود.
 سیم کارت این کشور‌ها در ایران به راحتی آنتن می‌دهد.
 هر چقدر هم راه حل برای دور زدن فیلترینگ و محدودیت‌های اینترنتی وجود داشته‌باشد، ولی بازار خرید و فروش اینترنتی همچنان کساد است و چنگی به دل نمی‌زند.
 در نیمه اول پارسال، قبل از محدودیت‌های جدید، رئیس مرکز توسعه تجارت الکترونیک گفته «گردش مالی بازار اینترنتی ۱۲۳۰ هزار میلیارد تومان بود. »
 یعنی یک چهارم از حجم کل نقدینگی ۵۴۰۱ هزار میلیارد تومانی آن زمان ایران بود.
 البته این آمار مربوط به شرکت‌ها و کسب و کار‌هایی است که نزد وزارت صنعت، معدن و تجارت شناسنامه دارند و «اینماد» گرفته یا عضو اتحادیه هستند، بنابراین این رقم بسیار بیشتر از رقم اعلام شده‌است.
 اینماد یا نماد اعتماد الکترونیک (E-Namad) نشانه‌ایست که توسط مرکز توسعه تجارت الکترونیکی به کسب‌وکار‌های مجازی ارائه می‌شود.
 در کسب و کار اینترنتی ایران، جایگاه اینستاگرام ویژه و پرطرفدارترین رسانه اجتماعی ایران است.
 در سال ۱۴۰۰ مرکز آمار گزارش کرد ۶۸ درصد از جمعیت بالای ۱۵ سال ایران یعنی حدود ۴۲ میلیون نفر، عضو فعال شبکه اجتماعی و اینستاگرام هستند.
 گردش مالی اینستاگرام، طبق گزارش مرکز توسعه تجارت الکترونیک « بین ۲۵ تا ۳۰ هزار میلیارد تومان بود که حدود ۲. ۷ درصد از کل گردش مالی تجارت الکترونیک کشور بود. و اگر تبلیغات، استوری‌ها و غیره در فضای اینستاگرام را به این رقم اضافه کنیم حدود ۳. ۵ درصد از گردش مالی در این حوزه را شامل خواهد شد. »
 به گفته‌امین کلاهدوزان، رئیس مرکز توسعه تجارت الکترونیک «تخمین‌زده می‌شود بین ۳۰۰ تا ۳۵۰ هزار نفر در اینستاگرام صفحه تجارت الکترونیک داشته و مجموعا بین ۶۰۰ تا ۸۰۰ هزار در این پلتفرم مشغول به کار هستند. »
 در اینستاگرام ۴۱۵ هزار فروشگاه ایرانی وجود دارد.
 طبق گزارش رسانه تکنولوژی و استارتاپی ایرانی به نام تکرسا از اینستاگرام، قبل از محدودیت، روزانه ۳۱۰ تا ۴۷۰ هزار سفارش خرید و فروش در اینستاگرام انجام می‌شد که که زمینه اشتغال‌زایی مستقیم یک میلیون نفر را فراهم کرده‌بود.
 تکرسا گزارش کرده که تقسیم‌بندی صنعتی این کسب و کار شامل ۱۱۳ هزار صفحه پوشاک، ۷۳هزار صفحه خوراکی و اشامیدنی، ۴۲هزار صفحه آرایشی، ۳۲هزار صفحه کیف و کفش، ۲۶ هزار صفحه خانه و آشپزخانه، ۸۵۰۰ صفحه دیجیتال و ۱۲۱ هزار صفحه برای سایر بازار است.
 با وجود این بازار بزرگ، جمهوری اسلامی این پلتفرم را در ایران محدود کرده و دسترسی به آن سخت و کسب و کار اینستاگرامی به شدت کساده است.
 امیر یکی از فعالان اینستاگرامی به بی‌بی‌سی فارسی می‌گوید: « دسترسی به شبکه اجتماعی و پیام رسان‌ها مثل اینستاگرام، واتساپ و تلگرام در ایران همچنان محدود و سخت است. فیلترشکن‌ها هر دو دقیقه قطعی دارند. برای همه افراد جامعه امکان خرید فیترشکن و دسترسی به پلتفرم‌ها ممکن نیست. به عنوان نمونه افراد مسن دیگر رغبتی به استفاده از شبکه‌های اجتماعی ندارد. این به معنی کم شدن بازدید‌ها و کوچک‌تر شدن بازار اینستاگرام است.»
 کسب و کار‌های اینترنتی کوچک نیاز به هزینه زیادی ندارد. اجاره مغازه، هزینه‌های انرژی و غیره ندارد. به همین دلیل پرسود است.
 صالح فعال اینستاگرامی در بازار پوشاک به بی‌بی‌سی فارسی گفت: « اوائل پارسال حدود ۳۰ نفر نیرو داشتم و از با اینستاگرام پوشاک می‌فروختم. کالا را از شرکت‌های تولیدی داخلی می‌خریدم و با حاشیه سود کمی در اینستاگرام می‌فروختم. مالیات هم پرداخت می‌کردم، ولی امروز سه نفر کار می‌کنیم گردش مالی من از ماهی حدود ۴۵۰ میلیون تومان الان به کمتر از۵۰ میلیون تومان رسیده و پاسخگوی نیرو‌ها نیستم. علت اصلی این وضعیت، نبود مشتری به دلیل سختی در دسترسی به اینترنت و فضای مجازی است. »
 کم شدن تجارت پوشاک در اینستاگرام، روی بازار پوشاک اثر گذاشته است.
 یک عضو هیات مدیره اتحادیه تولید و صادرات نساجی و پوشاک ایران هم اخیراً به ایلنا گفته است: « سهم پوشاک در سبد خانوار‌های ایرانی در دهه ۸۰ حدود ۷ درصد بود اما در طول این سال‌ها این سهم به حدود ۳. ۵ درصد رسیده‌است. »
 احمد رضا یکی از فعالان فضای مجازی که در شهری کوچک در شمال ایران فعال است، به بی‌بی‌سی فارسی می‌گوید: «کسب و کار‌های زیادی در شهر‌های کوچک از طریق اینستاگرام و تلگرام محصول خود را می‌فروختند. به عنوان مثال یک مغازه‌دار‌های پوشاک یا خانم‌های آرایشگر یا رستوران‌های محلی از طریق فضای مجازی اقدام به تبلیغ و حتی فروش کالا می‌کنند. بسیاری از کارگاه‌های کوچک محلی از طریق فضای مجازی محصول خود را در سراسر کشور می‌فروختند. حتی یکی از سازندگان در‌های اتوماتیک از طریق اینستاگرام در خارج از ایران و در کشور‌های عربی مشتری پیدا کرده و با آن‌ها کار می‌کرد. ولی از زمانی که شرایط سخت‌تر شده، این کاسبی‌ها خوابیدند. »
 اداره پست هم تأیید می‌کند که فروش اینترنتی کمتر از قبل شده است.
 معاون فنی و بازرگانی شرکت ملی پست ایران گفته « بخشی از کاهش ترافیک پستی که به دنبال شروع محدودیت اینترنتی از اواخر شهریور ماه رخ داده، حالا ترمیم شده، ولی در مقایسه با قبل هنوز ترافیک پست حدود ۸ تا ۱۰ درصد کمتر از قبل محدودیت‌های اینترنتی است.»
 وضعیت مشابهی بر شهرهای کوچک نیز حاکم است.
 احمدرضا می‌گوید: « مغازه‌های کوچک با تبلیغات در فضای مجازی محصول خود را در سطح شهر راحت‌تر می‌فروختند و ارتباط خوبی با مشتریان داشتند. ولی الان شرایط آن‌ها سخت‌تر شده و فروش بالایی ندارند. به دلیل رکود اقتصادی و بالا رفتن هزینه اجاره‌ب‌ها، دستمزد و انرژی و مالیات شرایط برای این مغازه‌ها خوب نیست. بازار به شدت کساد است. »
 حکومت چندین پلتفرم داخلی ساخته و شهروندان را تشویق می‌کند که در این پلتفرم‌ها و پیام رسان‌های داخلی فعالیت کنند.
 حجت یک کانال تلگرامی به بی‌بی‌سی فارسی گفته « پلیس فتا (پلیس فضای تولید و تبادل اطلاعات) به کسانی که در فضای مجازی فعال هستند، پیشنهاد داده در پلتفرم‌های داخلی مانند روبیکا (شبیه اینستاگرام)، ایتا (شبیه واتساپ) و بله (شبیه تلگرام) فعالیت کنند. ولی مردم به دلیل میزان حفاظت از اطلاعات خود به این اپلیکیشن‌ها اعتماد ندارند و استقبال از آن کم است.»
 معلولین هم تحت تأثیر این محدودیت‌ها قرار دارند.
 ایرنا در ۱۸ بهمن ۱۴۰۱ گزارش کرده «طبق آمار جامعه جهانی، معلولان ۱۰ تا ۱۵ درصد از جمعیت را تشکیل می‌دهند که در ایران این آمار ۱۰ درصد محاسبه می‌شود که سه درصد معلولیت شدید و خیلی شدید دارند. بر این اساس جمعیت معلولان ایران بین هشت میلیون نفر برآورد می‌شود.»
 اصغر شیرزادی، مدیرعامل انجمن تخصصی معلولان ایران مرداد ۱۳۹۹ به روزنامه اعتماد گفته بیش از ۵۰ درصد از جمعیت ۸ تا ۱۰ میلیون معلول ایرانی بیکار هستند.
 با این حال، بهزیستی برای کمک به معلولین بیکار به گزارش ایسنا در دی ۱۴۰۱، حدود ۶۰۰ تا یک میلیون ۷۰۰هزار تومان کمک نقدی می‌کند.
 به همین دلیل کسب و کار اینترنتی برای این افراد کمک بزرگی است.
 روزنامه شرق در دی ماه پارسال گزارش کرده که فقر در بین افراد معلول به دلیل محدودیت‌ها و فیلترینگ زیاد شده.
 این روزنامه نوشته است: «حکومت این افراد را دعوت به پلترفرم‌های داخلی می‌کند، ولی امکانات برای همه در پلتفرم‌های داخلی فراهم نیست. مثلاً افراد نابینا که با کمک اینستاگرام و واتساپ قادر به کسب درآمد بودند، با پلتفرم‌های داخلی قادر به کار کردن نیستند، بنابراین این افراد، وضع معیشتی خوبی ندارند.»
 این در حالی است که قبل از این محدودیت‌ها و فیلترینگ، حسین نحوی نژاد، معاون امور توانبخشی سازمان بهزیستی به باشگاه خبرنگار جوان گفته بود برای افراد معلول کار در ایران راحت نیست هم زیر ساخت لازم وجود ندارد و هم این افراد توان تهیه لوازم ساده و معمولی برای کار را هم ندارند.
"
42,اقتصاد,بحران اقتصادی لبنان؛ رئیس بانک مرکزی استعفا داد,اقتصاد جهان |  خاورمیانه |  لبنان |  اعتراضات لبنان |  حزب الله لبنان | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 ریاض سلامه، رئیس بانک مرکزی لبنان، پس از ۳۰ سال طبق برنامه از پیش تعیین شده‌ از سمت خود کناره‌گیری کرد. او در حالی این نهاد را تحویل می‌دهد که نظام مالی کشور در ادامه بحران‌‌های اقتصادی تقریبا با فروپاشی کامل روبرو است.
 کارشناسان اقتصادی ریاض سلامه را مقصر بحران عمیق اقتصادی لبنان می‌دانند که باعث تورم فزاینده و در نتیجه از دست رفتن ارزش ۹۸ درصدی ارز این کشور است.
 آقای سلامه زمانی به دلیل کمک به بهبود اقتصاد لبنان پس از جنگ داخلی بسیار مورد احترام بود؛ اما هم‌اکنون به دلیل اختلاس در چندین کشور تحت تحقیق قرار دارد.
 وسیم منصوری، معاون او، ریاست موقت بانک مرکزی را بر عهده خواهد گرفت.
 دولت موقت لبنان تاکنون نتوانسته است که جانشین دائمی برای او تعیین کند.
 آقای سلامه ابتدا در سال ۱۹۹۳ به ریاست بانک مرکزی لبنان منصوب شد و در همان زمان به عنوان عامل ثبات در اقتصاد شناخته شد.
 اما در سال‌های اخیر، او به همراه همفکران سیاسی‌اش به سوءمدیریت مالی در مقیاس کلان و سطح گسترده متهم شده است.
 کارشناسان اقتصادی سیاست‌های او برای استقراض پول در جهت پرداخت بدهی طلبکاران را با سرمایه‌گذاری کلاه‌بردارانه «ترفند پانزی» مقایسه می‌کنند؛ اتهامی که او آن را رد می‌کند.
 طرح پانزی از ترفندهایی است که راه را برای کلاه‌برداری سرمایه‌گذاران باز می‌کند.
 بحران مالی کنونی لبنان از سال ۲۰۱۹ و زمانی آغاز شد که ارزش پول لبنان به شدت کاهش یافت و تورم شروع به افزایش کرد.
 از آن زمان بود که لبنان در فهرست کشورهایی قرار گرفت که یکی از شدیدترین بحران‌های اقتصادی جهان را تجربه می‌کنند. این بحران بیش از ۸۰ درصد از جمعیت لبنان را در فقر فرو برده است.
 در حال حاضر برداشت ارزی از بانک‌های لبنان بسیار محدود است، به این معنی که افراد دسترسی چندانی به پس‌انداز خود ندارند.
 مردم چنان مستاصل هستند که عده‌ای به بانک‌ها یورش بردند و برای دسترسی به سرمایه خود حتی سعی در سرقت بانک‌ها کردند.
 آقای سلامه همزمان با چندین تحقیقات کیفری نیز روبرو است.
 حداقل در هفت کشور از جمله در خود لبنان تحقیقاتی در مورد اختلاس‌های صورت گرفته در جریان است. ادعا می‌شود که او بیش از ۳۰۰ میلیون دلار پولشویی کرده است.
 آقای سلامه این اتهامات را رد می‌کند. او در مصاحبه اخیر خود با بی‌بی‌سی گفته است: «تمامی اظهارات من و همچنین بررسی حساب‌های شخصی‌ام نشان می‌دهد که همه ثروت من از سرمایه‌گذاری‌هایی که در طول ۲۰ سال گذشته در بخش خصوصی انجام داده بودم، بدست آمده است.»
 در حال حاضر آلمان و فرانسه، بخشی از دارایی‌های او را توقیف کرده و برای او حکم بازداشت صادر کرده‌اند.
 وسیم منصوری، رئیس موقت بانک مرکزی، امروز (۳۱ ژوئیه) در یک نشست خبری گفت که این بانک محدودیت‌هایی را برای وام دادن به دولت اعمال خواهد کرد.
 او همچنین از دولت خواست تا اصلاحاتی را در این مسیر انجام دهد و آن را «آخرین فرصت لبنان» برای ایجاد تغییرات خواند.
"
43,اقتصاد,تعهد بریتانیا به صدور مجوزهای استخراج نفت و گاز در دریای شمال,اقتصاد جهان |  نفت و گاز |  جنگ اوکراین | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 دولت بریتانیا تاکید کرده است که مجوزهای آتی برای استخراج نفت و گاز در دریای شمال را بزودی صادر می‌کند؛ این اقدام در راستای تلاش این کشور برای رسیدن به «خودکفایی در زمینه انرژی» صورت گرفته است.
 ریشی سوناک، نخست‌وزیر این کشور تائید کرده برنامه‌ای برای صدور بیش از ۱۰۰ مجوز در این زمینه در دستور کار است و از ابتدای سال جاری میلادی بعضی شرکت‌ها برای بردن مناقصه‌ها در این زمینه ابراز علاقه کرده بودند.
 دولت بریتانیا همچنین از دو طرح جدید جمع‌آوری دی‌اکسید کربن، و تبدیل و ذخیره‌سازی آن در اسکاتلند و شمال انگلستان حمایت کرده است.
 نخست‌وزیر بریتانیا گفته است دولت و نهاد تنظیم کننده نفت و گاز در این کشور، متعهد به صدور مجوزها در این زمینه در آینده شده‌اند تا وابستگی انرژی به روسیه کاهش یابد.
 آقای سوناک گفته مجوزهای جدید با اهداف زیست‌محیطی تعیین شده توسط دولت بریتانیا سازگار است.
 تلاشهای دولت بریتانیا برای به صفر رساندن انتشار گازهای گلخانه‌ای تا سال ۲۰۵۰ میلادی مورد اختلاف حزب حاکم محافظه کار و رقیب سنتی آن-حزب کارگر- پیش از برگزاری انتخابات عمومی این کشور است که قرار است سال آینده میلادی برگزار شود.
 آقای سوناک می‌گوید این طرح باید «عمل‌گرایانه» باشد تا به هزینه قبض خانوارها اضافه نکند.
 نهاد تنظیم کننده انتقال نفت و گاز از دریای شمال انتظار دارد که مجوزهای جدید در پائیز امسال صادر شود.
 نخست‌وزیر بریتانیا که قرار است امروز از زیرساختهای انرژی در اسکاتلند بازدید کند گفته که پایگاههای جدید طرح جمع‌آوری دی‌اکسید کربن، و تبدیل و ذخیره‌سازی آن هزاران شغل ایجاد خواهد کرد و مورد استقبال شرکتهای بزرگ انرژی نظیر شل هم قرار گرفته است.
 بر اساس گزارش‌های رسمی در بریتانیا در سال ۲۰۲۱ میلادی واردات گاز این کشور از روسیه ۴ درصد مصرف داخلی این کشور ا تشکیل می‌داد؛ این رقم برای نفت ۹ درصد بود. در آن سال مجموع واردات نفت، گاز و ذغال سنگ بریتانیا از روسیه ۴/۵ میلیارد پوند(نزدیک به ۵/۸ میلیارد دلار) بود که در دوازده ماه منتهی به ژانویه ۲۰۲۳ این رقم به ۱/۳ میلیارد پوند(حدود ۱/۶۷ میلیارد دلار) رسید.
 در پی حمله روسیه به اوکراین در فوریه سال پیش، مسکو از انرژی بعنوان ابزاری برای مقابله با تحریم کشورهای غربی استفاده کرد.
 بالا رفتن قیمت انرژی و سوخت به تورم در بسیاری از کشورهای غربی دامن زد.
 اما موضوع جایگزینی منابع دیگر بخصوص برای کشورهایی که روسیه آنها را «غیردوست» می‌خواند در اولویت قرار گرفت.
 اروپا در تلاش است تا وابستگی خود را به تامین انرژی از روسیه قطع کند تا قدرت روسیه را برای تامین مالی جنگ کاهش دهد که این اقدام البته زمان بر است.
 افزایش قیمت انرژی هر چند قربانیانی گرفت اما برندگانی هم داشت؛ شرکت‌های انرژی از زمانی که قیمت نفت و گاز در پی حمله روسیه به اوکراین در سال گذشته میلادی افزایش یافت، درآمدهای بی‌سابقه‌ای را کسب کردند.
"
44,اقتصاد,جهان خودرو؛ تسلا به بزرگ‌نمایی توانایی ماشین‌هایش متهم شد,صنعت خودرو | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 این هفته در جهان خودرو: گزارش رویترز از گروهی محرمانه در تسلا که وقت سرویس مشتریان شاکی را لغو می‌کرد، چراغ‌های مدل جدید آئودی که با سلیقه مشتری طرحشان عوض می‌شود، پرفروش‌ترین ماشین‌های اروپا در نیمه اول سال ۲۰۲۳ و تصمیم پورشه برای آینده مدل ۹۱۱
 خبرگزاری رویترز در گزارشی اختصاصی تسلا را متهم کرده که درباره مسافتی که محصولاتش با هر بار شارژ حرکت می‌کند بزرگ‌نمایی کرده است. این خبرگزاری همچنین می‌گوید تسلا تیمی محرمانه تشکیل داده بود تا قرار سرویس کسانی که در این باره شکایت داشتند را لغو کند.
 رویترز در گزارش اختصاصی خود با یکی از مشتریان تسلا به نام الکساندر پونسن مصاحبه کرده که در سال ۲۰۲۱ یک تسلا مدل ۳ دست دوم خریده بود. آقای پونسن می‌گوید ماشین به گفته کارخانه می‌توانست با هر بار شارژ ۳۵۳ مایل (۵۶۸ کیلومتر) حرکت کند، اما او متوجه شد که در واقعیت، مخصوصا در سرما ماشین نصف این مسافت هم نمی‌رود.
 آقای پونسن که فکر می‌کرد ماشینش مشکل دارد از تسلا برای سرویس وقت گرفت. اما تسلا برای او پیامی فرستاد که باتری از راه دور بررسی شده و ماشین مشکلی ندارد و برای همین وقت سرویس لغو می‌شود. رویترز می‌گوید این تماس از گروهی آمده که محرمانه در تسلا به شکایت‌های مشابه رسیدگی می‌کرد.
 به گزارش رویترز، تسلا نرم‌افزارش را طوری طراحی کرده که وقتی باتری کاملا شارژ است مسافت را با بزرگ‌نمایی محاسبه می‌کند و وقتی شارژ از پنجاه درصد کمتر شد، محاسبه را واقعی‌تر می‌کند تا راننده در خیابان نماند. رویترز از منابعی در داخل کارخانه شنیده که دستور این کار از طرف ایلان ماسک، مدیر تسلا بوده تا راننده احساس بهتری داشته باشد.
 به دنبال افزایش تعداد شکایت‌ها، تسلا در شهر لاس‌وگاس گروهی تشکیل می‌دهد که قرار سرویس کسانی که با این شکایت وقت گرفته‌اند را لغو کند. تسلا به این گروه گفته بود که هر سرویس برای کارخانه هزار دلار هزینه دارد و کار این گروه براساس تعداد قراری که لغو می‌کرده ارزیابی می‌شد. رویترز می‌گوید این گروه دیگر فعالیت نمی‌کند و این کار به هوش مصنوعی سپرده شده است.
 رویترز با تسلا و ایلان ماسک تماس گرفته تا واکنش آنها را در گزارش خود منتشر کند، اما پاسخی دریافت نکرده است.
 این اولین بار است که این اتهام درباره تسلا مطرح می‌شود و معلوم نیست کارخانه در طراحی نرم‌افزار خود قانون‌شکنی کرده باشد. پیش از این، ادعای کارخانه درباره سیستم خودران تسلا خبرساز شده بود که دولت آمریکا در حال بررسی این ادعا است.
 آئودی در مدل جدید الکتریکی خود امکانی اضافه کرده که به خریداران اجازه می‌دهد طرح چراغ جلو و عقب ماشین را با سلیقه خود تغییر دهد. آئودی Q6 قرار است سال آینده به بازار عرضه شود و خودروساز آلمانی می‌گوید ماشین با چراغ‌هایش می‌تواند به عابران، دوچرخه‌سواران و ماشین‌های دیگر پیام بفرستد.
 آئودی Q6 در کنار Q4 و Q8 سومین شاسی‌بلند الکتریکی کارخانه است و با ماشین‌هایی نظیر بنز EQE، تسلا مدل Y و پل‌استار ۳ رقابت می‌کند. Q6 بر روی پلتفرمی به نام PPE ساخته می‌شود که با همکاری پورشه ساخته شده است. پورشه از این پلتفرم برای ساخت شاسی‌بلند ماکان الکتریکی استفاده خواهد کرد.
 توانایی‌های فنی Q6 هنوز به طور رسمی اعلام نشده، اما رسانه‌ها پیش‌بینی می‌کنند که قدرتش حدود ۳۷۵ اسب بخار باشد و با هر بار شارژ بتواند حدود ۵۰۰ کیلومتر حرکت کند. قیمت ماشین هم حدود ۸۰ هزار دلار تخمین زده شده است.
 چراغ‌های ماشین در جلو به دو بخش تقسیم شده است. بخش بالا که چراغ روز نام دارد و دائم روشن است. این بخش از ۷۰ لامپ تشکیل شده و راننده هر زمان می‌تواند یکی از هشت طرح را انتخاب کند. نور این لامپ‌ها کم و زیاد می‌شود تا به گفته آئودی حالتی از «زنده بودن‌» ماشین را القا کند.
 چراغ‌های عقب هم با سیستمی مشابه مدیریت می‌شود. هر چراغ ۶۰ لامپ دارد که می‌تواند با توجه به آن چه اطراف ماشین می‌گذرد، با نمایش طرح‌هایی به عابران و رانندگان دیگر هشدار دهد. مثلا اگر ماشینی با سرعت زیاد به Q6 نزدیک شود، همه لامپ‌ها روشن می‌شود یا در صورت ترمز ناگهانی چراغ‌ها علامت خطر را نشان می‌دهد.
 این دومین نسل از چراغ‌های هوشمندی است که آئودی در ماشین‌هایش عرضه می‌کند. نسل اول دو سال پیش با امکاناتی محدودتر در بعضی مدل‌ها ارائه شد. آئودی می‌گوید نسل جدید چراغ‌هایش را در مدل‌های دیگرش هم ارائه خواهد کرد و به مرور آن‌ها را به امکانات بیشتری مجهز می‌کند تا ماشین بتواند بهتر با محیط پیرامون ارتباط برقرار کند.
 تسلا مدل Y در شش ماه اول سال ۲۰۲۳ پرفروش‌ترین ماشین در اروپا شد. آمار موسسه تحقیقاتی جیتو داینامیکز نشان می‌دهد که فروش شاسی‌بلند الکتریکی تسلا نسبت به شش ماه اول سال گذشته بیشتر از ۲۰۰ درصد افزایش یافته است.
 تسلا در شش ماه اول سال جاری میلادی ۱۲۶ هزار و ۵۶۵ دستگاه مدل Y در اروپا فروخت. این ماشین در بسیاری از کشورها از جمله دانمارک، هلند و نروژ پرفروش‌ترین بود. به گفته کارشناسان جیتو، آغاز فعالیت کارخانه تسلا در اروپا و تخفیف‌های وسوسه‌انگیز کارخانه از دلایل اصلی فروش بالای این ماشین است.
 پس از تسلا مدل Y، داچیا ساندرو (۱۲۳ هزار و ۴۰۸ دستگاه)، فولکس‌واگن تی-راک (۱۱۱ هزار و ۶۹۲ دستگاه)، پژو ۲۰۸ (۱۰۵ هزار و ۶۹۹ دستگاه) و اپل کورسا (۱۰۵ هزار و ۶۳۷ دستگاه) خودروهای پرفروش اروپا در شش ماه اول سال ۲۰۲۳ بودند.
 محاسبات جیتو داینامیکز نشان می‌دهد که در شش ماه اول سال ۲۰۲۳ در مجموع شش میلیون و ۵۶۰ هزار دستگاه ماشین در ۲۸ بازار در اروپا فروخته شده است. این بیشترین تعداد فروش از آغاز شروع همه‌گیری ویروس کرونا است، اما از آمار سال قبل از کرونا یک میلیون و ۸۶۰ هزار دستگاه کمتر است.
 کارشناسان این موسسه می‌گویند بازگشت فروش به دوران پیش از کرونا مشکل است، چون ماشین‌های الکتریکی که به بازار آمده‌اند قیمت بالایی دارند و سبک زندگی مردم هم بعد از کرونا تغییر کرده است. مشکلات اقتصادی یکی دو سال گذشته هم باعث کاهش قدرت خرید مردم شده است.
 در آمار جیتو داینامیکز، فولکس‌واگن پرفروش‌ترین خودروساز در شش ماه اول سال ۲۰۲۳ بود. این کارخانه در این مدت بیش از ۶۹۴ هزار دستگاه ماشین فروخت. تویوتا، آئودی، پژو و مرسدس-بنز در رتبه دوم تا پنجم قرار دارند.
 پورشه اعلام کرده که برنامه‌ای برای الکتریکی کردن مدل ۹۱۱ ندارد. کارل دومز، یکی از مدیران ارشد پورشه به خبرگزاری رویترز گفت که بقیه محصولات کارخانه به مرور الکتریکی خواهد شد و تا سال ۲۰۳۰ ماشین‌های الکتریکی و هیبرید هشتاد درصد فروش را شامل می‌شود.
 آقای دومز مدیر بخشی در پورشه است که در ساخت سوختی سرمایه‌گذاری کرده که ادعا می‌شود هوا را آلوده نمی‌کند. در فرآیند ساخت این سوخت که نامش E-Fuel است، از دی‌اکسید کربنی استفاده می‌شود که از هوا گرفته شده است. هیدروژن این سوخت هم با انرژی‌های تجدیدپذیر تولید می‌شود. با استفاده از این سوخت دی‌اکسید کربن تولید می‌شود، اما سازندگان آن می‌گویند برآیند تولید دی‌اکسید کربن در این روند صفر است و در نتیجه هوا آلوده نمی‌شود.
 پورشه در کارخانه‌ای در شیلی به نام HIF سرمایه‌گذاری کرده که این سوخت را تولید می‌کند. آقای دومز می‌گوید این سوخت بیشتر در هواپیما‌ها و ماشین‌های سنگین استفاده خواهد شد و بیشتر ماشین‌های سواری الکتریکی خواهند بود. با این حال برخی تحلیلگران می‌گویند ماشین‌های بسیار لوکس هم ممکن است از این سوخت استفاده کنند.
 در سال ۲۰۲۲ سهم پورشه ۹۱۱ از کل فروش کارخانه سیزده درصد بود. آقای دومز می‌گوید استراتژی کارخانه این است که همه مدل‌هایش را الکتریکی کند، اما پورشه ۹۱۱ را تا زمانی که بتواند با موتور بنزینی خواهد ساخت.
 پورشه در حال حاضر یک مدل الکتریکی به نام تایکان در محصولاتش دارد. مدل بعدی الکتریکی کارخانه شاسی‌بلند ماکان است که سال آینده به بازار می‌آید. پورشه یک سال بعد مدل الکتریکی ۷۱۸ باکستر را تولید خواهد کرد. مدل‌های بنزینی این دو ماشین برای چند سال در کنار مدل‌های الکتریکی تولید خواهد شد.
"
45,اقتصاد,ترنس‌خزر؛ آیا ترکمنستان می‌تواند زیر خزر خط لوله گاز بکشد؟,نفت و گاز |  ترکمنستان | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 وزارت خارجه ترکمنستان در بیانیه‌ای درباره دلایل اصلی طرح ساخت خط لوله ترنس‌خزر (ترنس-کاسپین) برای انتقال گاز به بازارهای اروپایی توضیح داد.
 وزارت خارجه ترکمنستان گفته است که ساخت خط لوله گاز ترنس‌خزر (ترنس-کاسپین) نه تنها یک پروژه اقتصادی ملی است،‌ بلکه تلاشی است برای کمک به تضمین امنیت انرژی جهانی. هم‌زمان با گزارش‌ها درباره مخالفت روسیه با احداث این خط لوله، وزارت خارجه ترکمنستان گفته است که تحقق این پروژه با هیچ مانع حقوقی روبرو نیست.
 جمهوری آذربایجان می‌گوید در صورتی که ترکمنستان مسئولیت و رهبری اجرای طرح را بر عهده بگیرد،‌ آماده حمایت از خط لوله گاز ترنس‌خزر است.
 کارشناسان می‌گویند ترکمنستان برای ساخت این پروژه نیاز به حمایت کشورهای غربی دارد.
 وزارت خارجه ترکمنستان در بیانیه خود گفته است:‌ «ایده ساخت خط لوله ترنس‌خزر که با ابتکار ترکمنستان مطرح شده، از همان ابتدا از دید کشور ما نه‌ تنها به عنوان پروژه‌‌ای مطمئن از نظر اقتصادی و تجاری در نظر گرفته شد، بلکه به عنوان عاملی حیاتی در تلاش‌ها برای تنوع بخشیدن به مسیرهای جریان انرژی دیده شد که لازمه اصلی تضمین امنیت و پایداری انرژی در سطح جهان است و در آن به منافع و سود تولیدکنندگان، مصرف‌کنندگان و کشورهای محل عبور خط لوله به صورت یکسان توجه شده است.»
 به نوشته این بیانیه مذاکرات سطح بالا میان اتحادیه اروپا و ترکمنستان، بعد از سال ۲۰۰۰ میلادی، به یک یادداشت تفاهم و همکاری منجر شد که حاکی از آمادگی دو طرف برای ایجاد ساز و کاری با هدف انتقال گاز ترکمنستان به اروپا بود.
 بیانیه وزارت خارجه ترکمنستان همچنین یادآوری کرده است که مجمع عمومی سازمان ملل متحد سال ۲۰۰۸ قطعنامه‌ای را به ابتکار ترکمنستان درباره «انتقال مطمئن و باثبات انرژی و اهمیت آن در تضمین توسعه پایدار و همکاری بین‌المللی» تصویب کرد. این بیانیه خطرنشان می‌کند که در سال ۲۰۱۳ هم مجمع عمومی سازمان ملل قطعنامه دیگری را به پیشنهاد ترکمنستان با مضمونی مشابه تصویب کرده است.
 وزارت خارجه ترکمنستان می‌گوید «بر اساس چارچوب مستحکم حقوق بین‌الملل، ترکمنستان تلاش کرده است تا شرایط لازم سیاسی، مالی و سازمانی را برای اجرا کردن طرح خط لوله ترنس‌خزر فراهم کند. به همین منظور ساز و کارهایی برای مشارکت سه‌جانبه میان ترکمنستان، جمهوری آذربایجان و اتحادیه اروپا و از جمله بین روسای سازمان‌های انرژی سه طرف ایجاد شده است.»
 به گفته وزارت خارجه ترکمنستان اتحادیه اروپا هم تلاش‌های «قابل توجهی» برای تثبیت همکاری‌های سازمانی انجام داده تا زمینه انتقال منابع انرژی منطقه خزر به اروپا را از طریق تشکیل سازمان توسعه خزر -انجمنی متشکل از شرکت‌های انرژی اروپایی، بانک‌ها و سازمان‌های مالی دیگر- فراهم کند. در این بیانیه آمده است که اتحادیه اروپا حتی «خط لوله گاز ترنس‌خزر را در فهرست پروژه‌های امیدبخش آینده خود آورده است».
 سند حقوقی مهم دیگری که وزارت خارجه ترکمنستان به عنوان مدرک قانونی بودن پروژه به آن اشاره کرده «کنوانسیون رژیم حقوقی دریای خزر» است که پنج کشور ساحلی این دریا -ایران، جمهوری آذربایجان، قزاقستان، روسیه و ترکمنستان- آن را امضا کرده‌اند.
 وزارت خارجه ترکمنستان به بند ۱۴ کنوانسیون اشاره کرده و می‌گوید: «طرف‌های امضاکننده می‌توانند در بستر دریای خزر کابل یا خط لوله بکشند. مسیر کشیدن کابل یا خط لوله در زیر دریا باید در توافق با طرفی تعیین شود که قرار است کابل یا خط لوله در بخش متعلق به آن طرف کشیده شود.»
 در بیانیه وزارت خارجه ترکمنستان آمده: «به همین دلیل تا این تاریخ، ساخت خط لوله ترنس‌خزر صرفا به تعیین حد و مرز بستر دریا بین ترکمنستان و جمهوری آذربایجان مربوط می‌شود.»
 این پیامی آشکار به کشورهای دیگری بود که با احداث خط لوله مخالفت کرده‌اند. در یکی از این موارد الکساندر باشکین، سناتور روس، دسامبر سال گذشته گفته بود که روسیه اجازه ساخت خط لوله ترنس‌خزر بین ترکمنستان و جمهوری آذربایجان را نخواهد داد چون بر اساس سند رژیم حقوقی دریای خزر که پنج کشور حاشیه این دریا آن را امضا کرده‌اند،‌ تمام این کشورها باید با اجرای پروژه‌های حساس محیط زیستی موافقت کنند.
 به گزارش آزادلیق، بخش ترکمن رادیو آزاد اروپا، باشکین گفته است: «روسیه به دلیل تهدید احتمالی برای ایمنی محیط زیست دریای خزر نمی‌تواند با ساخت خط لوله موافقت کند.»
 وزارت خارجه ترکمنستان اما به روشنی در بیانیه‌اش تاکید کرده که هیچ مانعی در راه ساخت این خط لوله گاز نمی‌بیند.
 این وزارتخانه گفته است: «ترکمنستان بر این باور است که هیچ عامل سیاسی، اقتصادی یا مالی در مسیر ساخت خط لوله گاز وجود ندارد. برعکس خط لوله ترنس‌خزر یک پروژه کاملا عملی و از نظر اقتصادی توجیه‌پذیر است و می‌تواند با فراهم کردن دسترسی بدون وقفه به منابع خام انرژی برای کشورهای اروپایی، نقش مهمی در امنیت انرژی منطقه اوراسیا ایفا کند. هم‌زمان باید به این موضوع توجه داشت که کشورهای مسیر خط لوله هم به وضوح از این پروژه سود خواهند برد.»
 از سوی دیگر الهام علی‌اف، رئیس جمهور آذربایجان گفته است که اگر مذاکرات ترکمنستان با اتحادیه اروپا برای ساخت خط لوله به نتیجه برسد،‌ در این پروژه از ترکمنستان حمایت خواهد کرد. او به این نکته هم اشاره کرد که ترکمنستان برای ساخت این پروژه باید قوانین خود را تغییر دهد چون در حال حاضر این قوانین اجازه ساخت خط لوله در آن سوی مرزهای کشور از جمله در بستر دریای خزر را نمی‌دهد.
 علی‌اف گفت: «برای انتقال حجم بیشتری از گاز کرانه شرقی دریای خزر، ضروری است که اولا خط لوله ترنس‌خزر در بستر این دریا کشیده شود و ثانیا خط انتقالی شبیه کریدور گاز جنوبی ساخته شود که باکو را به اروپا وصل کند.»
 به گفته ایلگار ولیزاده، کارشناس آذربایجانی، پروژه انتقال گاز ترکمنستان به اروپا، هر چند یک پروژه تجاری است، اما بیش از حد سیاسی شده است.
 او می‌گوید:‌ «مذاکرات درباره منابع گاز ترکمنستان بین این کشور و کمیسیون اروپا انجام می‌شود و هیچ نهاد تجاری‌ در این گفت‌وگوها شرکت ندارد. بنابراین به سختی می‌توان درباره ماهیت خط لوله گاز ترنس‌خزر اظهار نظر کرد. مهم است که مشخص شود که چه کشورهایی، به چه میزان و برای چه مدتی قرار است گاز ترکمنستان را دریافت کنند تا آذربایجان هم بتواند دسترسی به کریدور جنوبی را فراهم کند. و از آنجا که کنسرسیومی وجود ندارد،‌ هنوز خیلی زود است که درباره اجرای این پروژه صحبت شود.»
 دامیان کرنیه‌ویچ، مدیر بخش تحقیقات،‌ تحلیل و انتشارات موسسه توسعه و دیپلماسی در دانشگاه آدا در جمهوری آذربایجان می‌گوید ترکمنستان برای ساخت خط لوله ترنس‌خزر نیاز به حمایت کشورهای غربی دارد.
 کرنیه‌ویچ می‌گوید «الهام علی‌اف،‌ رئیس جمهور، این موضوع را روشن کرده است که آذربایجان آماده مشارکت با ترکمنستان در پروژه خط لوله ترنس‌خزر است اما آمادگی به دست گرفتن ابتکار عمل یا سرمایه‌گذاری در این پروژه را ندارد. می‌دانیم که طی چند دهه گذشته طرح‌های مشابه دیگری هم به شکل‌های مختلف از طرف ترکمنستان ارائه شده است. هیچ یک از این طرح‌ها هرگز به اجرا نزدیک هم نشده، چون در نهایت روشن است که برای این کار چه چیزی لازم است؛ تصمیم‌گیری بدون ابهام از طرف رهبری ترکمنستان برای کار روی این پروژه، و به همان اندازه مهم، پایبندی کشورهای غربی به حمایت از آن.»
"
46,اقتصاد,درخواست رهبران آفریقا از روسیه برای پایان جنگ و تمدید توافق غلات اوکراین,اقتصاد جهان |  روسیه |  آفریقا |  امنیت غذایی |  جنگ اوکراین |  غذا | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 رهبران آفریقایی که برای شرکت در نشستی به میزبانی ولادیمیر پوتین به مسکو رفته‌اند، از رئیس جمهور روسیه خواستند تا جنگ در اوکراین را پایان دهد و توافق صادرات غلات با اوکراین را تمدید کند. آقای پوتین هفته گذشته اجرای این توافق را متوقف کرد.
 رهبران کشورهای آفریقایی مستقیما از روسیه انتقاد نکردند، اما لحنشان متفاوت با مواضع پیشین کشورهای آفریقایی در قبال روسیه و جنگ اوکراین بود و به طور صریحتری از نگرانی‌های آنها خبر می‌داد.
 افزایش قیمت مواد غذایی یک نگرانی جدی آنان است.
 موسی فکی محمد، رئیس کمیسیون اتحادیه آفریقا خطاب به آقای پوتین گفت: «این جنگ باید پایان یابد. و این پایان تنها با تکیه بر عدالت و خردورزی به دست خواهد آمد.»
 آقای فکی محمد گفت: «اختلال در تامین انرژی و غلات باید فورا پایان یابد. توافق صادرات غلات باید برای تامین منافع همه مردم جهان، به ویژه آفریقایی ها، تمدید شود.»
 عبدالفتاح سیسی، رئیس جمهور مصر هم از آقای پوتین خواست توافق صادرات غلات اوکراین را تمدید کند. او با «ضروری» خواندن تمدید این توافق، خواهان راه حلی فوری برای تامین منابع مالی مورد نیاز کشورهای آفریقایی شد.
 مصر یکی از خریداران کلیدی غلات از طریق مسیر دریای سیاه است و با جهش قیمت‌ها در معرض آسیب اقتصادی جدی قرار گرفته است.
 روسیه از زمان پایان دادن به توافق صادرات غلات، اقدام به بمباران بنادر اوکراین در دریای سیاه کرده است.
 رهبران آفریقا طرح صلحی ارائه کرده‌اند که شامل گام‌هایی احتمالی برای آرام کردن اوضاع است. این قدم‌های احتمالی عبارتند از عقب‌نشینی نیروهای روسیه، خروج سلاح‌های هسته‌ای روسیه از بلاروس، تعلیق حکم بازداشت دیوان کیفری بین‌المللی علیه ولادیمر پوتین، و رفع تبرخی حریم‌ها.
 آقای پوتین از این طرح استقبال سرد اما محترمانه‌ای کرده است.
 دنیس ساسو نگسو، رئیس جمهوری کنگو، طرح آفریقا را «شایسته توجه جدی» دانسته و گفته: «ما بار دیگر خواستار بازگشت فوری صلح به اروپا می‌شویم.»
 رئیس جمهور سنگال مکی سال خواستار «کاهش تنش برای کمک به ایجاد آرامش» شده و سیریل رامافوزا، رئیس جمهور آفریقای جنوبی هم گفت امیدوار است که «تعامل سازنده و مذاکره» بتواند به درگیری پایان دهد.
 آقای پوتین می‌گوید که غرب به تعهدات خود در توافق صادرات غلات عمل نکرده است. او پیشنهاد کرده تا غله روسیه را به شش کشور آفریقایی صادر شود.
 آقای پوتین وعده داده که روسیه غلات را به صورت رایگان تحویل دهد.
 او سیاست‌های غرب را دلیل افزایش جهانی قیمت مواد غذایی دانسته
 پوتین در پاسخ تاکید کرد که افزایش قیمت مواد غذایی نتیجه اشتباهات سیاست غرب است که قبل از جنگ با اوکراین بوده است.
 او گفت که روسیه می تواند در سه تا چهار ماه آینده به بورکینافاسو، زیمبابوه، مالی، سومالی، جمهوری آفریقای مرکزی و اریتره ۲۵ تا ۵۰ هزار تن غلات رایگان بدهد.
 به جز سومالی که دچار بحران شدیدی شده، بقیه این کشورها متحدان روسیه هستند.
 روسیه و اوکراین در ژوئیه ۲۰۲۲ با میانجیگری ترکیه و سازمان ملل متحد توافق کردند که کشتی‌های باری اجازه عبور از دریای سیاه باشند.
 اوکراین یکی از بزرگترین تامین کنندگان محصولات زراعی مانند روغن آفتابگردان، جو، ذرت و گندم در جهان است و از آغاز تجاوز نظامی روسیه و با ضربه‌ای که به صادرات غله این کشور خورده قیمت‌های جهانی به طور قابل توجهی بالا رفته است، البته جنگ اوکراین تنها دلیل تورم جهانی نیست.
"
47,اقتصاد,مولوی عبدالحمید: نباید همه ناکارآمدی‌ها را به دشمن نسبت داد,جامعه ایران |  اقلیت‌ها در ایران |  ایران |  اقتصاد ایران |  سیستان و بلوچستان | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 مولوی عبدالحمید اسماعیل زهی، امام جمعه سنی‌های زاهدان در نماز جمعه امروز با اشاره به رخدادهای عاشورا و اینکه «یزید همه جنایت‌ها را برای بقای حکومت خود کرد» گفت: «نباید با مردم مقابله کرد و همه چیز را به دشمن نسبت داد.»
 او در ادامه خطبه‌ها گفت «هیچ حکومتی اعم از مسلمان وغیر مسلمان نباید برای بقای خودش انسان‌ها را بکشد».
 یکی از کلیدی‌ترین کلماتی که آیت‌الله علی خامنه‌ای، رهبر ایران، در بیش از سه دهه حکومت به کار می‌برد کلمه دشمن و نسبت دادن مشکلات کشور و اعتراضات معترضان به دشمنان است. رهبر ایران در سخنرانی اول فروردین سال ۹۸ بیست و پنج بار کلمه دشمن و دشمنان را به کار برده بود.
 آقای خامنه‌ای درباره اعتراضات سراسری پارسال هم گفته بود که «آخرین تلاش دشمن تا حالا همین اغتشاشات پاییز گذشته بود» و آن را نتیجه «تلاش دشمنان» توصیف کرده بود.
 مولوی عبدالحمید که در خطبه‌های نماز جمعه خود در ماه‌های اخیر همواره از رویکرد حکومت در برابر مشکلات کشور انتقاد کرده، در خطبه امروز هم دورنمای حل مشکلات را ناامید کننده خواند و خواهان کنار رفتن و استعفای مسئولان شد.
 آقای عبدالحمید در ادامه با اشاره به فشارهای اقتصادی خطاب به سران حکومت گفت: «مشکلات اقتصادی همه چیز را نابود کرده و ادامه دارد و هیچ راه علاجی پیش‌رو نیست و در چنین شرایطی حکومت نباید به مردم سختگیری کند».
 به نظر می‌رسد اشاره آقای عبدالحمید اشاره به اصرار روزافزون حکومت بر تحمیل حجاب اجباری بر زنان است که در این روزها همزمان با بازگشت گشت ارشاد به خیابان‌های ایران، با برخورد و بازداشت زنان، احضاریه و دادگاه برای تعدادی از هنرمندان وهمچنین پلمپ مغازه‌ها و اماکن عمومی به دلیل رعایت نکردن حجاب تحمیلی همراه شده است.
 آقای اسماعیل زهی چند روز پیش هم با اشاره به انتخاب مجدد احمد جنتی به دبیری شورای نگهبان در توئیتی نوشته بود: «هیچ اراده‌ای در حاکمیت برای تغییر سیاست‌های اشتباه گذشته وجود ندارد.»
 به نوشته او«شورای نگهبان با گزینش مستقیم و غیر مستقیم مدیران ناتوان، کشور را با چالش‌های جدی مواجه کرده است.»
 هر جمعه و پس از پایان خطبه‌های نماز، مردم در زاهدان و شهرهای دیگر استان سیستان و بلوچستان با شرکت در تظاهرات و با سردادن شعار و آوردن پلاکارد، اعتراض خود را به رفتار حکومت و بخصوص برخورد آن با مردم بلوچ ابراز می‌کنند.
 استان سیستان و بلوچستان یکی از محرومترین مناطق ایران است که هم اکنون با مشکلاتی چون سیل و طوفان و ریزگرد در کنار بی آبی و بی برقی و مارگزیدگی کودکان روبرو است. این استان همچنین بالاترین آمار اعدام را در ایران دارد.
 در روزهای گذشته هم درگیری‌هایی بین ماموران امنیتی و مخالفان مسلح همراه با تلفات در این استان گزارش شده بود.
"
48,اقتصاد,خانه تکانی بزرگ جاستین ترودو در کابینه؛ ۳۰ عضو هیات دولت کانادا عوض شدند,کانادا |  سیاست | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 جاستین ترودو، نخست‌وزیر کانادا، با تغییر ۳۰ نفر از ۳۸ عضو کابینه خود، در آستانه انتخابات اکثر وزیران دولت خود را تغییر داد.
 این نخستین تغییرات اساسی در هیات دولت کانادا پس از انتخابات سال ۲۰۲۱ است که با پیروزی شکننده آقای ترودو و حزبش همراه بود.
 روز چهارشنبه دفتر نخست‌وزیری کانادا اعلام کرد که تنها ۸ نفر از ۳۸ عضو کابینه در سمت خود باقی مانده‌اند و آن طور که آقای ترودو گفته این تغییرات با هدف تمرکز توجه دولت بر روی مشکل گرانی مسکن و پیامدهای بحران اقتصادی و تورم صورت گرفته است.
 آقای ترودو، که ۸ سال است بر مسند نخست‌وزیری کانادا نشسته، می‌گوید زیر و رو کردن کابینه با این تفکر صورت گرفته که کشورش برای رویارویی با «لحظات سرنوشت‌ساز و تعیین‌کننده» پیش رو، که اوضاع داخلی و جهانی را تحت تاثیر قرار خواهد داد، آماده و مهیا شود.
 جاستین ترودو روز چهارشنبه - ۲۶ ژوئیه - در یک کنفرانس خبری به مشکلاتی چون تاثیرات تغییرات اقلیمی بر کانادا، جنگ جاری در اوکراین و رکود اقتصادی احتمالی اشاره کرد و گفت: «مردم واقفند که مشکلاتی که ما با آنها دست به گریبانیم نه فقط در این کشور که در تمام جهان در حال وقوع‌اند و تزریق انرژی تازه (به بدنه دولت) برای رویارویی با آنها بسیار مهم بود.»
 یکی از تغییرات اصلی در کابینه آقای ترودو، ادغام وزارت خانه‌های مسکن و زیرساخت‌ها است که قرار شده است شان فریزر، وزیر سابق مهاجرت، اداره آن را بر عهده بگیرد.
 این تصمیم از نظر کارشناسان واکنش دولت آقای ترودو به مشکل مشکل و بحران «دست‌نیافتنی» شدن آن در جامعه کاناداست که در چند سال اخیر موجب اعتراض‌ها و انتقادهای جدی از دولت فدرال شده، به ویژه که با توجه به افزایش پذیرش مهاجران، رشد جمعیت در کانادا به طرز بی‌سابقه‌ای افزایش یافته است.
 متوسط قیمت خانه در کانادا اکنون به ۷۱۶ هزار دلار کانادا (۵۲۸ هزار دلار آمریکا) رسیده است. این گرانی در شهرهای بزرگی چون تورنتو و ونکوور بسیار بیشتر است؛ در تورنتو متوسط قیمت یک واحد مسکونی به یک میلیون و ۱۵۰ هزار دلار کانادا رسیده است.
 همزمان سازمان معاملات املاک و مستغلات کانادا اعلام کرده که مردم این کشور در میان ملت‌های هفت کشور صنعتی جهان - گروه جی ۷ - بدهکارترین‌اند.
 مبنای این محاسبه جمع بدهی وام مسکن و سایر بدهی‌های اعضای یک خانواده یا خانوار است و آن طور که سازمان فدرال مسکن و وام خانه کانادا می‌گوید جمع کل بدهی‌های خانوارهای کانادایی از میزان تولید ناخالص ملی (جی‌دی‌پی) این کشور بیشتر شده است.
 کارشناسان اقتصادی بالا رفتن بدهی خانوار را نشانه ضعف اقتصاد و ضربه‌پذیر شدن آن در برابر تلاطم‌های بازار می‌دانند.
 سازمان وام و مسکن کانادا می‌گوید گران شدن خانه، که موجب گرفتن وام‌های مسکن سنگین‌تر می‌شود، عامل اصلی این افزایش بدهی بوده است.
 افزایش بدهی کانادایی‌ها در حالی در میان کشورهای صنعتی و ثروتمند گروه ۷ رتبه اول را پیدا کرده که آمریکا و بریتانیا، دو کشور دیگر گروه جی۷، در ۱۰ سال گذشته در قیاس با کانادا، شاهد کاهش بدهی خانوارها بوده‌اند.
"
49,اقتصاد,قوه قضائیه ایران در واکنش به اظهارات وکیل سابق اکبر طبری: باید حداقل ۱۲ و نیم سال حبس به همراه ۷۴ ضربه شلاق را تحمل کند,قوه قضائیه ایران |  فساد |  ایران |  اقتصاد ایران |  سیاست ایران | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 در پی اظهارات وکیل سابق اکبر طبری، محکوم به فساد اقتصادی و معاون اجرایی پیشین قوه قضائیه، این قوه اطلاعیه‌ای منتشر کرده است.
 در اطلاعیه قوه قضائیه که رسانه‌های ایران منتشر کرده‌اند گفته شده بر اساس رای نهایی دیوان عالی کشور در ایران «اکبر طبری با احتساب ایام بازداشت قبلی، باید حداقل ۱۲ و نیم سال حبس به همراه ۷۴ ضربه شلاق را تحمل کند.»
 اطلاعیه قوه قضائیه پاسخی است به اظهارات محمدعلی داداشی، وکیل سابق اکبر طبری، که اخیرا در مصاحبه‌ای با روزنامه «۹ دی» به جزئیاتی درباره احکام صادر شده علیه موکل سابقش پرداخته بود.
 او معتقد است موکل سابقش دیگر به زندان بازنخواهد گشت و حکم ۱۲ و نیم سال زندان، مجموعه‌ای از احکام است که آقای طبری فقط باید اشد مجازات را تحمل کند.
 او گفته: «با توجه به تجربه‌ای که روی پرونده دارم، آمدند روی ۴۵ ماه یا نهایت چهار سال تاکید کردند و مجموعش شده ۱۲ سال، یعنی عملا آقای طبری با این حکم اگر در دیوان تایید بشود، دیگر به زندان باز نخواهد گشت.»
 به گفته آقای داداشی، موکل سابقش می‌توانست حکم اعدام بگیرد اما ابتدا ۳۱ سال حبس گرفت و الان هم آزاد شده.
 او البته به موارد دیگری هم اشاره کرده از جمله اینکه چرا اموال آقای طبری توقیف نشده و گفته فقط اموال ناشی از فساد او «حدود ۱۵ هزار میلیارد تومان است.»
 آقای داداشی این پرونده را حجیم‌ترین پرونده به لحاظ فساد و جرم در دوران وکالت خود برشمرده و گفته: «با آنچه در پرونده دیدم اگر سکته نکنم و نمیرم شانس آوردم.»
 او معتقد است اکبر طبری در تمامی موارد اتهامی مجرم است.
 اوایل تیر ماه امسال سازمان زندان‌های ایران اعلام کرد اکبر طبری پس از سه سال حبس با وثیقه از زندان آزاده شده است.
 او در تیرماه سال ۹۸ با طرح اتهاماتی نظیر «تشکیل شبکه ارتشا»، «پولشویی»، «جعل اسناد» و «اعمال نفوذ در پرونده‌های قضایی» بازداشت شد.
 در مهرماه سال ۹۹ قوه قضائیه از صدور ۳۱ سال حبس برای اکبر طبری خبر داد و دیوان عالی کشور بعدا دو مورد از عناوین اتهامی-جعل سند و سردستگی شبکه ارتشاء- را «نقض در پرونده» اعلام کرد.
 اواخر تیر ماه دیوان عالی در ایران اعلام کرد اکبر طبری برای هفت مورد ارتشاء به ۱۲ سال و نیم حبس و ۷۴ ضربه شلاق محکوم شده و این حکم را تائید کرد.
 پیش از صدور این حکم، رئیس دیوان عالی در ایران گفته بود «موضوع اختلاس از ابتدای تشکیل پرونده عنوان اتهامی نبوده و نیست.»
 اکبر طبری برای بیش از دو دهه مناصب بالایی در قو‌ه قضائیه داشته و بیشتر دوران فعالیتش را در همین نهاد گذرانده است هر چند تخصصی در امور حقوقی و قضائی نداشت.
 مجتمع اقامتی رفاهی شاهچراغ شیراز، مرکز فوق تخصصی دندانپزشکی قوه قضائیه، مجموعه آبی و استخرهای شیراز، مشهد و سرعین و همچنین مجتمع فرهنگی رفاهی بزرگ میلاد مشهد از جمله پروژه‌هایی بود که او مسئولیت ساخت و راه‌اندازی آن را بر عهده داشت.
 او با پشتوانه به نفود خود در یکی از جلسات دادگاه در پاسخ به اتهام رشوه از دو متهم اقتصادی گفته بود: « دوستانی دارم که اگر بخواهم کل لواسان را به نام من می کنند؛۸۰۰ میلیارد هم می خواستم می‌دادند.»
"
50,اقتصاد,جو لوییس، مالک باشگاه تاتنهام، در آمریکا به اتهام «کلاهبرداری» محاکمه می‌شود,اقتصاد ورزش |  بریتانیا |  ورزش |  تیم فوتبال تاتنهام هاتسپر | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 جو لوییس، میلیاردر بریتانیایی و مالک باشگاه فوتبال تاتنهام هاتسپرانگلستان در آمریکا به کلاهبرداری متهم شده و قرار است در دادگاهی در نیویورک محاکمه شود.
 دیمین ویلیامز، دادستان فدرال روز سه‌شنبه با انتشار ویدیویی در توییتر از اتهام رسمی علیه آقای لوییس خبر داد و گفت آقای لوییس با درز اطلاعات داخلی بازار سهام به دوستان و معشوقه‌هایش به آنها کمک کرده درآمدهای هنگفتی کسب کنند.
 در آمریکا، درز آن دسته از اطلاعات بازار سهام و یا سهم شرکت‌ها که در اختیار عموم یا همه سهامداران نیست و دانستن آن می‌تواند برای برخی ثروت و برای برخی موجب از دست دادن سرمایه شود، غیرقانونی است مگر از قبل به نهادهای ناظر و ضابط اطلاع داده شده باشد. چرا که برای مثال، اطلاع یافتن از وضعیت مالی شرکتی که رو به ورشکستگی است می‌تواند به سهامداران عمده کمک کند خیلی زود سهام خود را بفروشند در حالی که چندی بعد سهام‌دارانی که بی‌خبر مانده بودند با بی‌ارزش شدن ارزش سهام، دارایی و سرمایه خود را از دست خواهند داد.
 بر مبنای همین قوانین دادستان دیمین ویلیامز گفته جو لوییس «رسما متهم شده و باید در برابر قانون حاضر» و در دادگاه فدرال حوزه جنوب ایالت نیویورک از خود دفاع کند.
 بی‌بی‌سی برای کسب اطلاعات بیشتر و مواضع آقای لوییس و باشگاه تاتنهام با هر دو دفتر روابط عمومی مکاتبه و خواستار واکنش به این خبر شد اما هنوز پاسخی دریافت نکرده است.
 در ویدیویی که دادستان ویلیامز روز سه‌شنبه - ۲۵ ژوئیه - منتشر کرد مجموعه‌ای از اتهامات کلاهبرداری متوجه جو لوییس شده است.
 در این اتهامات آمده آقای لوییس با دسترسی به جلسات هیات مدیره‌ها، برای سالها اطلاعات داخلی را به دوستان و آشنایان، دستیاران، شرکای جنسی، و خلبانان خصوصی خود درز می‌داده و از این طریق به این افراد نشان داده که در طول این سالها چگونه با فعالیت در بازار سهام میلیون‌ها دلار درآمد کسب کنند.
 دارایی‌های آقای لوییس بالغ بر ۶ میلیارد دلار برآورد شده است. او مالک صدها شرکت و بنگاه اقتصادی است از جمله مالک باشگاه تاتنهام هاتسپر لندن و مجموعه بارهای میچلز و باتلرز.
"
51,اقتصاد,نماینده تگزاس در کنگره آمریکا در اعتراض به قانون جدید کارکردن زیر آفتاب داغ اعتصاب آب می‌کند,کسب و کار |  وضعیت بد آب و هوایی |  اشتغال |  ایالات متحده آمریکا | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 یک نماینده دموکرات ایالت تگزاس در کنگره آمریکا اعلام کرده در اعتراض به قانون جدیدی که کار کردن در خیابان و در هوای گرم را «طاقت فرسا» می‌کند، اعتصاب آب خواهد کرد و نوشیدن آب را تا هنگامی که پزشکان دستور شکستن آن را بدهند متوقف خواهد کرد.
 گرئگ سزار گفته این کار را در اعتراض به لایحه جدیدی انجام خواهد داد که در ایالت تگزاس «استراحت ۱۰ دقیقه‌ای بعد از ۴ ساعت کار در فضای باز» را برای کارگران لغو خواهد کرد.
 این قانون جدید همزمان با شکسته شدن رکوردهای گرما در ایالت جنوبی تگزاس و بسیاری از مناطق جنوب و غرب آمریکا به رای گذاشته شده است.
 بنابر گزارش مرکز آمارهای بازار کار و مشاغل آمریکا، از سال ۲۰۱۱ تا کنون بیش از ۴۰۰ کارگر به علت کارکردن در گرمای طاقت‌فرسا جان خود را در این کشور از دست داده‌اند.
 آقای سزار در توییتر نوشته به منظور همبستگی با کارگران کشورش «نوشیدن آب و استفاده از زمان استراحت را در هر شرایطی - چه آفتاب و چه باران - متوقف» می‌کند.
 او افزوده که در حال حاضر هیچ قانون فدرالی در آمریکا از کارگران در برابر کار در گرمای طاقت‌فرسا و زیر آفتاب داغ، حمایت نمی‌کند.
 همزمان با اعتصاب آب این نماینده تگزاس در داخل ساختمان کنگره آمریکا، واشنگتن دی‌سی، پایتخت این کشور شاهد گرمترین ماه ژوئیه است و دمای هوا در این منطقه که بسیار شرجی و مرطوب است به بالای ۳۱ درجه سانتیگراد رفته است.
 بنابر برآورد وزارت بهداشت بریتانیا، یک انسان معمولی تنها چند روز بدون نوشیدن آب زنده خواهد ماند.
 در نامه‌ای که گرئگ سزار و بیش از ۱۰۰ نماینده دیگر کنگره آمریکا امضا کرده‌اند از این نهاد قانون‌گذار خواسته شده که به اهمیت استراحت کارگرانی که در دمای بالا در محیط باز کار می‌کنند توجه شود: «قوانین حمایتی از کسانی که در دمای طاقت‌فرسا کار می‌کنند برای بسیاری از کارگران و خانواده‌های آنها در سرتاسر آمریکا موضوع مرگ و زندگی است».
 در این نامه به چندین گزارش و تحقیق درباره مواردی که ظرف همین چند ماه گذشته منجر به مرگ کارگران شده و گمان می‌رود به گرمای بیش از حد مرتبط بوده اشاره شده است.
 در این نامه به دو مورد از این مرگ‌ها در ناحیه هریسون تگزاس اشاره شده؛ یکی مربوط به یک پستچی ۴۰ ساله که در هنگام رساندن نامه‌ها از حال رفت و کمی بعد درگذشت و دیگری یک کارگر ۳۵ ساله تعمیر دکل‌های برق که گمان می‌رود بر اثر گرمازدگی جان باخته است.
 این نامه از دولت فدرال آمریکا خواسته پروتکل‌های حمایتی در این ارتباط تهیه کند.
 قانون مورد اعتراض آنها به تازگی توسط گرئگ ابوت، فرماندار تگزاس امضا و رسما اجرایی شد و به موجب آن پروتکلی که به کارگران اجازه می‌داد بعد از هر ۴ ساعت کار در گرمای بالا ۱۰ دقیقه زمان استراحت داشته باشند را لغو شد.
 حامیان لغو این قانون می‌گویند عملا امکان اجرای درست و متوازن آن وجود نداشته و این دست و پای قانون گذاران محلی برای وضع پروتکل‌های متناسب و اجرا و نظارت بر آنها را می‌گرفته است.
"
52,اقتصاد,جهان خودرو؛ انتشار اولین عکس‌های نسل جدید هیوندای سانتافه,صنعت خودرو | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 این هفته در جهان خودرو: نسل جدید هیوندای سانتافه، اولین تصاویر از اتاق مینی جدید، فراری سفارشی که فقط یک دستگاه از آن ساخته می‌شود و همکاری آئودی با یک خودروساز چینی برای تولید مدل‌های الکتریکی
 هیوندای تصاویری از مدل سانتافه منتشر کرده که نشان می‌دهد نسل جدید این ماشین با تغییرات زیادی به بازار عرضه خواهد شد. این تصاویر در آستانه رونمایی از نسل پنجم سانتافه‌ منتشر شده که قرار است به زودی در کانال یوتیوب این خودروساز معرفی شود.
 ظاهر ماشین با تغییر زیاد نسبت به نسل قبل به جای خطوط منحنی با خطوط زاویه‌دار و به سبکی طراحی شده که مدل‌های جدید لندروور طراحی شده‌اند. ماشین به مدل‌های دیگر هیوندای شباهتی ندارد ، اما چراغ‌هایش با ترکیبی از لامپ‌های کوچک مربع طراحی شده که امضای مدل‌های جدید خودروساز کره‌ای است.
 هیوندای می‌گوید در طراحی اتاق ماشین بر جادار بودن و کاربردی بودن تمرکز کرده است. با خواباندن ردیف دوم و سوم صندلی‌ها فضایی با کف کاملا مسطح در عقب خودرو ایجاد می‌شود که می‌توان در شرایط مختلف مثلا هنگام طبیعت‌گردی از آن استفاده کرد.
 خودروساز کره‌ای می‌گوید سانتافه به جدیدترین فن‌آوری‌ها مجهز شده که مهم‌ترین آن، نمایشگر منحنی بزرگی روی داشبورد است. بخش‌هایی از اتاق از جمله پوشش سقف از پلاستیک‌ بازیافتی ساخته شده است و اتاق مدل‌های لوکس‌تر با ترکیبی از چرم و چوب تزیین خواهد شد.
 هنوز معلوم نیست چه موتورهایی برای سانتافه در نظر گرفته شده، اما به گفته هیوندای علاوه بر موتور بنزینی، این ماشین با قوای محرکه هیبرید و هیبرید-الکتریکی هم ساخته خواهد شد. قیمت ماشین هم به طور رسمی اعلام نشده، اما قیمت پایه ارزان‌ترین مدل بنزینی نسل کنونی در آمریکا ۲۸ هزار و ۷۵۰ دلار است. قیمت پایه گران‌ترین مدل با موتور هیبرید-الکتریکی در حال حاضر نزدیک ۵۰ هزار دلار است.
 مینی اولین عکس از اتاق نسل جدید مدل کوپر الکتریکی را منتشر کرد. این ماشین اولین مدل از سری جدید محصولات مینی است و قرار است چند هفته دیگر در نمایشگاه خودروی مونیخ رونمایی شود.
 تصاویری که مینی منتشر کرده نشان می‌دهد اتاق ماشین ساده‌تر از قبل طراحی شده است. الهام‌بخش این سادگی، اولین مدل مینی است که در سال ۱۹۵۹ تولید شد و روی داشبورد به جز فرمان، یک ردیف کلید و سرعت‌سنج چیز دیگری نبود.
 مهم‌ترین بخش اتاق، نمایشگر گردی است که در وسط داشبورد قرار دارد. همه اطلاعات از جمله سرعت، نقشه و اطلاعات تلفن همراه راننده روی این صفحه نمایش داده می‌شود. روکش داشبورد پارچه‌ای است که با چراغ نورانی شده است. راننده می‌تواند رنگ این چراغ را تغییر دهد. مثلا اگر حالت اسپرت را برای ماشین انتخاب کند، چراغ‌های روی داشبورد قرمز می‌شود.
 این چهارمین نسل از مینی کوپر است که تحت مالکیت ب‌ام‌و تولید می‌شود. ب‌ام‌و برای ساخت این ماشین با کارخانه چینی گریت‌وال همکاری می‌کند و قرار است مدل‌ الکتریکی در چین و مدل‌ بنزینی در انگلستان تولید شود. رسانه‌ها عکس‌هایی از ماشین منتشر کرده‌اند که نشان می‌دهد طرح چراغ‌ها و جلوپنجره عوض شده، اما فرم ماشین نسبت به قبل تغییر زیادی نکرده است.
 فراری از مدل جدیدی رونمایی کرد که توسط بخش «پروژه‌های ویژه» کارخانه برای یکی از کلکسیونرهای فراری ساخته شده است. از این ماشین که نامش KC23 است، فقط یک دستگاه ساخته شده و قرار است پیش از تحویل به مشتری برای مدتی در موزه فراری در ایتالیا نمایش داده شود.
 KC23 براساس مدل 488 GT3 کارخانه ساخته شده که در سال ۲۰۲۰ برای شرکت در مسابقات آماده شده بود. بدنه ماشین کاملا از نو طراحی شده و فراری می‌گوید هدف طراحانش نمایش ایده‌ای از ماشین‌های مسابقه آینده است. این کارخانه همچنین می‌گوید ایده‌هایی که در این ماشین استفاده کرده را در آینده در مدل‌های جدیدش به کار خواهد گرفت.
 درهای ماشین از سوپرکار کارخانه به نام لافراری گرفته شده و رو به بالا باز می‌شود. همچنین بال‌هایی از کنار ماشین بیرون می‌آید تا کنترل ماشین در سرعت‌های بالا برای راننده راحت‌تر باشد. رنگ ماشین هم ویژه است. در فرمول رنگ ماشین از فلز مایع استفاده شده و در نتیجه با تغییر نور رنگ ماشین هم عوض می‌شود.
 فراری KC23 مجوز رانندگی در جاده را ندارد و فقط می‌توان با آن در پیست رانندگی کرد. قدرت ماشین هم اعلام نشده است. فراری 488 GT3 موتور هشت سیلندر با قدرت ۶۰۰ اسب بخار دارد و توانایی‌اش به خاطر قوانین مسابقات محدود شده بود. اما KC23 نیازی به رعایت این محدودیت‌ها ندارد و در نتیجه قدرتش بیشتر است.
 طراحان فراری تا حد امکان تلاش کرده‌اند اتاق ماشین به مدل 488 GT3 شبیه بماند. با این حال پنل‌های در، داشبورد و صندلی‌ها همه از نو برای KC23 طراحی شده است.
 فراری نام سفارش‌دهنده و قیمت ماشین را اعلام نکرده، اما ماشین‌های قبلی که توسط بخش «پروژه‌های ویژه» ساخته شده همه قیمت‌هایی میلیونی دارند. مثلا قیمت مدل SP12 که سال ۲۰۱۲ برای اریک کلپتون، خواننده و نوازنده گیتار انگلیسی ساخته شد بین چهار تا پنج میلیون دلار تخمین زده می‌شود.
 آئودی برای ساخت ماشین‌های الکتریکی با SAIC، خودروساز چینی همکاری خواهد کرد. خودروساز لوکس آلمانی جزییات زیادی از این همکاری اعلام نکرده، اما پیش‌تر گزارش شده بود که آئودی برای استفاده از پلتفرم الکتریکی SAIC در حال مذاکره با این کارخانه است.
 پلتفرمی که در گزارش‌ها از آن نام برده شده متعلق به کارخانه آی ام موتورز، یکی از زیرمجموعه‌های SAIC است که ماشین‌های الکتریکی می‌سازد. یکی از مدیران SAIC بعد از اعلام خبر همکاری این شرکت با آئودی اعلام کرد که دو کارخانه تولید مشترک و استفاده از پلتفرم‌های SAIC را در نظر دارند.
 خودروسازان برای به صرفه‌تر کردن سرمایه‌گذاری در ساخت پلتفرم‌های جدید، آنها را به شرکت‌های دیگر می‌فروشند. فولکس‌واگن پیش از این با فورد برای استفاده از پلتفرم‌های شاسی‌بلند خودروساز آمریکایی قراردادی امضا کرده بود. در این همکاری فورد هم از پلتفرم‌های الکتریکی فولکس‌واگن برای ساخت مدل‌های جدید استفاده می‌کند.
 آئودی با همکاری پورشه در حال ساخت یک پلتفرم برای ماشین‌های الکتریکی لوکس است، اما همزمان نیاز دارد به سرعت مدل‌های جدید الکتریکی به بازار چین عرضه کند و نمی‌تواند تا آماده‌شدن پلتفرم مشترکش با پورشه صبر کند.
 قرارداد آئودی و SAIC نقطه عطفی برای صنعت خودرو در چین است. پیش از این کارخانه‌های چینی برای دریافت فن‌آوری‌های جدید به دنبال همکاری با خودروسازان بزرگ جهان بودند، اما این بار یکی از بزرگ‌ترین خودروسازان جهان به دنبال فن‌آوری است که توسط یک کارخانه چینی ساخته می‌شود.
"
53,اقتصاد,شرکت هواپیماسازی برزیلی کارخانه تولید تاکسی‌های پرنده برقی می‌سازد,صنعت خودرو |  سفر هوایی |  برزیل | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 شرکت هواپیماسازی برزیلی «امبرائر» اعلام کرده است که کارخانه جدیدی را برای تولید تاکسی‌های پرنده در نزدیکی سائوپائولو، بزرگترین شهر این کشور می‌سازد. این شرکت گفته امیدوار است که اولین مدل این تاکسی از سال ۲۰۲۶ راهی آسمان شود.
 این تاکسی پرنده که توسط «ایو» شرکت تابعه «امبرائر» ساخته می‌شود، شبیه یک هلیکوپتر کوچک با فضای کافی برای حداکثر شش مشتری خواهد بود.
 هزینه سفر با این تاکسی برای هر نفر ۵۰ تا ۱۰۰ دلار آمریکا در نظر گرفته شده است.
 شرکت هواپیماسازی «ایو» گفته که تاکنون سفارش تولید حدود ۳هزار تاکسی پرنده را دریافته کرده است.
 این شرکت امیدوار است که نمونه اولیه این تاکسی پرنده را امسال مونتاژ کند. آمریکا اخیرا جدول زمانی برای پرواز تاکسی‌های پرنده را اوایل سال ۲۰۲۵ اعلام کرد.
 تاکسی‌ پرنده برای برخاستن و فرود نیازی به باند فرودگاه ندارد، اما می‌تواند مسافت‌های طولانی را مانند یک هواپیما طی کند. شرکت سازنده گفته که موتورهای این تاکسی صدا و آلودگی صوتی کمتری را در مقایسه با هواپیماهای عادی تولید خواهد کرد.
 همچنین استدلال شده است که تاکسی‌ پرنده بدون اینکه هزینه گزافی برای مسافران داشته باشد می‌تواند به کاهش تراکم ترافیک در شهرهای شلوغ کمک کند.
 این کارخانه در شهر توبات، در حدود ۱۴۰ کیلومتری شهر سائوپائولو، پایتخت اقتصادی برزیل ساخته خواهد شد.
 به گزارش خبرگزاری فرانسه، این خودروهای مسافربری شبیه به پهپاد در ابتدا در ناوگان‌های تاکسی رانی استفاده خواهند شد.
 قرار است اولین پرواز با حضور خلبان انجام شود، اما شرکت سازنده گفته در قدم بعدی برنامه پرواز خودران و بدون خلبان را نیز دارد.
 این خودروها ۱۰۰ درصد برقی بوده و امکان پروازهای بدون آلایندگی را فراهم خواهند کرد.
"
54,اقتصاد,افزایش سن انتظار برای خانه‌دار شدن حقوق‌بگیران در ایران به «۹۰ سال»,هزینه زندگی |  ایران |  بازار مسکن |  اقتصاد ایران | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 یک نماینده مجلس ایران از افزایش سن انتظار برای خانه‌دار شدن مردم به ۹۰ سال خبر داده است.
 مجتبی یوسفی،عضو هیات رییسه مجلس ایران می‌گوید اگر حقوق بگیران و کارمندان تمام درآمد خود را پس انداز کنند می‌توانند پس از ۴۰ سال خانه‌دار شوند «اما با توجه به اینکه یک سوم درآمد خود را می‌توانند برای خرید مسکن پس‌انداز کنند، مدت زمان انتظار خرید خانه برای آنها به بیش از ۹۰ سال می‌رسد.»
 مشخص نیست در این اظهارات پیش‌بینی تورم مسکن طی سالهای آینده گنجانده شده یا منظور او نرخ‌های فعلی مسکن در ایران است.
 آقای یوسفی گفته «به این زودی سن انتظار و مدت زمان سن انتظار برای خرید مسکن کاهش پیدا نمی‌کند.»
 او عدم تعادل عرضه و تقاضا در بازار مسکن را تائید کرده است.
 در حالی که مدتی است رسانه‌های دولتی از کند شدن نرخ افزایش قیمتها در بازار مسکن گزارش می‌دهند اخیرا مرکز پژوهش‌های مجلس اعلام کرد که قیمت مسکن در ایران طی ۵ سال، حدود نه و نیم برابر شده است.
 در این گزارش با استناد به آمارهای بانک مرکزی گفته شده که قیمت متوسط هر متر مربع واحد مسکونی در تهران در آذر ماه ۹۶ حدود ۵ میلیون و ۸۸ هزار تومان بوده که این نرخ در آذر ماه ۱۴۰۱ به ۴۸ میلیون و ۷۳ هزار تومان رسیده است.
 این در حالی است که در همین بازه زمانی پنج‌ساله، حداقل دستمزد نیروی کار که دولت آن را تعیین می‌کند از یک میلیون و ۱۲۵ هزار تومان به ۶ میلیون و ۷۲۵ هزار تومان رسیده است.
 طی ماه‌های اخیر دولت ایران نظارت بر بنگاه‌های معاملات ملکی را افزایش داده و در صدد است به طریق دستوری قیمتها را کاهش دهد.
 بنابر اعلام مرکز آمار ایران میانگین قیمت مسکن در خرداد امسال هم ۲/۶ درصد افزایش یافته است.
 بسیاری از آمارها در ایران اما حکایت از آن دارند که تولید فعلی مسکن در ایران متناسب با نیاز بازار نیست.
 ابراهیم رئیسی، رئیس جمهوری ایران، پیش از به قدرت رسیدن و پس از آن، وعده ساخت سالانه یک میلیون خانه داده بود که این امر محقق نشده است.
 او البته اخیرا قصور در اجرایی شدن این طرح را به گردن خانه سازان انداخت.
 با افزایش نجومی قیمت مسکن و کاهش قدرت خرید مردم طی سالهای اخیر، خرید متری آپارتمان در قالب پیش‌فروش پروژه‌ها مد نظر بعضی از شهروندان ایرانی قرار گرفته است.
 رسانه‌های دولتی در ایران از «رونق» نسبی این نوع معاملات در بعضی از مناطق تهران گزارش می‌دهند.
 در این نوع معامله، خریداران به جای خرید «شش دانگ» یک خانه بخشی از پروژه- متراژ معینی- را در قالب سهام خریداری می‌کنند.
 در خرداد ماه بود که رهبر جمهوری اسلامی در اظهاراتی از «اعتبارزدایی در معاملات غیررسمی اموال غیرمنقول سخن گفت.
 منظور از معاملات غیررسمی در حوزه مسکن، معاملاتی نظیر قولنامه‌ای است که سندی به نام فرد جدیدی منتقل نمی‌شود؛ در این نوع معاملات خرید و فروش بدون ثبت رسمی انجام می‌شود.
 افزایش قیمت مسکن در ایران در حالی ادامه داشته، که به دلیل بالا رفتن نرخ تورم و افزایش نرخ ارز بسیاری از شهروندان ایرانی بازارهای موازی را برای جلوگیری از کاهش ارزش ریال برگزیده‌اند، که به غیر از طلا و ارز و خودرو، مسکن هم شامل آن شده است.
 همزمان با افزایش قیمت مسکن در ایران دولت ایران در سالهای اخیر سعی کرده درآمدهای مالیاتی را هم افزایش دهد.
 احسان خاندوزی، سخنگوی اقتصادی دولت ایران دیروز از صدور ۶۳ هزار «برگه مطالبه مالیات» برای مالکان اماکن مسکونی خالی خبر داد.
 او گفته که ارزش مالیات این خانه‌های خالی، یک هزار و ۴۰۰ میلیارد تومان است.
 به‌ گفته آقای خاندوزی این برگه‌ها برای مالکانی صادر شده که بیشتر از دو خانه خالی دارند.
 موضوع دریافت مالیات از خانه‌های خالی در دوره ریاست جمهوری حسن روحانی برجسته شد؛ کاهش درآمدهای ارزی و نفتی ایران به دلیل تحریم‌های یکجانبه آمریکا علیه ایران از یکسو و کسری بودجه از سوی دیگر دولت جمهوری اسلامی را به فکر افزایش درآمدهای مالیاتی انداخت.
 یکی از چالشهای اصلی دولت ایران برای اجرایی کردن این طرح، شناسایی خانه‌های خالیست.
"
55,اقتصاد,جنگ اوکراین ارزش صادرات ایران را به بالاترین حد از ۱۳۹۰ رساند,نفت و گاز |  تحریم ایران |  ایران |  تورم |  اقتصاد ایران |  جنگ اوکراین |  تجارت | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 ارزش کالاهای صادراتی ایران در سال ۱۴۰۱ به بیش از ۹۶ میلیارد و ۶۰۰ میلیون دلار رسید که بالاترین رقم در بیش از یک دهه گذشته است.
 طبق گزارش «گزیده آمارهای اقتصادی» بانک مرکزی ایران، این کشور پارسال ۵۵ میلیارد و ۴۱۰ میلیون دلار نفت و فرآورده‌های نفتی، و ۴۲ میلیارد و ۲۴۶ میلیون دلار کالاهای غیر نفتی صادر کرده است.
 گمان می‌رود دلیل اصلی این افزایش درآمد، نه رشد حجم صادرات، بلکه بالا رفتن قیمت جهانی اقلام صادراتی ایران باشد.
 از زمان آغاز جنگ اوکراین، قیمت حامل‌های انرژی، محصولات پتروشیمی، مواد معدنی از جمله فلزات، و نیز مواد غذایی افزایش قابل توجهی داشته است؛ اقلامی که بخش اعظم صادرات ایران را تشکیل می‌دهند.
 بالاترین رقم صادرات ایران مربوط به سال ۱۳۹۰ است که به لطف درآمد ۱۱۸ میلیارد دلاری صادرات نفتی، ایران در مجموع بیش از ۱۴۵ میلیارد دلار درآمد خارجی داشت.
 ارقام منتشرشده لزوماً با ارز در دسترس دولت یکی نیست. چرا که این آمار، ارزش «بندرگاه» (فوب) کالاهای صادرشده است و همیشه به معنی بهایی که مشتریان پرداخته‌اند، نیست.
 از پنج سال پیش که آمریکا از توافق برجام خارج شد و تحریم‌های گسترده‌ای را علیه ایران وضع کرد، حجم صادرات نفتی ایران کاهش شدیدی یافت و بخش قابل توجهی از نفت صادراتی ایران با تخفیف در «بازار خاکستری» فروخته می‌شود.
 در کنار این، تحریم‌های بین‌المللی و حضور ایران در «لیست سیاه» اف‌ای‌تی‌اف، دسترسی این کشور به سیستم بانکی بین‌المللی و درآمدهای خارجی‌اش را محدود کرده است.
 طبق گزارش بانک مرکزی، پارسال ۷۵ میلیارد و ۱۸۲ میلیارد دلار کالا هم وارد ایران شده که بالاترین رقم از سال ۱۳۹۶ است.
 این افزایش قیمت جهانی اقلام صادراتی ایران احتمالاً یکی از عوامل مهم افزایش نرخ رشد اقتصادی به ۴.۸ درصد در سال ۱۴۰۱ است.
 با وجود این، تورم بالا و رشد سرسام‌آور قیمت کالاها و خدمات مصرفی زندگی را برای بسیاری از خانوارها دشوار کرده است.
 آمارهای رسمی نشان می‌دهد در کمتر از دو سالی که از آغاز ریاست‌جمهوری ابراهیم رئیسی گذشته، قیمت اقلام مصرفی به طور متوسط ۹۷.۸ درصد افزایش پیدا کرده است.
"
56,اقتصاد,دو خواهر نوجوان بریتانیایی ۲۴۰ بوته گوجه فرنگی را پرورش و به مردم هدیه دادند,کسب و کار |  بریتانیا |  انگلستان | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 حتما با دریافت دسته‌ گلی زیبا، لبخندی بر روی لبان شما ظاهر می‌شود؛ اما اگر یک بوته گوجه فرنگی هدیه بگیرد چه احساسی خواهید داشت؟
 دو خواهر نوجوان در یورکشایر غربی در بریتانیا، ۲۴۰ بوته گوجه فرنگی را پرورش دادند و سپس آنها را خانه به خانه به مردم محل تحویل دادند.
 این دو خواهر، که فیبی و میبل نام دارند، می‌گویند با انجام این کار می‌خواهند کار مثبتی برای جامعه محلی خود انجام دهند.
 فیبی، خواهر بزرگتر که ۱۵ سال دارد، می‌گوید: «خیلی خوشایند است وقتی می‌بینید مردم از کاری که شما روی آن زحمت کشیده‌اید لذت می‌برند.»
 میبل و فیبی به عنوان بخشی از یک پروژه موسسه خیریه «مراقبت‌های جامعه کالدر» ماه‌ها را صرف پرورش گیاهان کرده‌اند.
 میبل ۱۳ ساله می‌گوید: «خیلی خوشایند است وقتی مردم چیز خوبی هدیه می‌گیرند که می‌توانند روی آن کار کنند.»
 این دو خواهر برخی از گیاهان را به مردم محل تحویل داده‌اند و تعدادی دیگر را به یک پروژه «گیاهان خوردنی» - یک پروژه محلی کشت سبزیجات - اهدا کرده‌اند.
 مردم از دریافت بوته گوجه فرنگی به عنوان هدیه بسیار خوشنود بودند.
 یکی از ساکنان محل می‌گوید: «خارق‌العاده است. خیلی خوب است که می‌بینید جوانان هم کمک می‌کنند. هدیه غیرمنتظره‌ای و مهربانانه‌ای است. خیلی هم مفید و بدردخور است.»
 همانطور که می‌توان تصور کرد مادر این دو نوجوان هم بسیار به آنها افتخار می‌کند.
 او می‌گوید: «آنها خودشان هم از این کار بسیار سود برده‌اند، این کار آنها را توانمند کرده است.»
 او در ادامه می‌گوید: «آنها متوجه شده‌اند که انجام کارهای خیر و مملو از مهربانی چقدر برای مردم ارزش دارد. برای همه بسیار خوب است.
"
57,اقتصاد,قوه قضائیه تائید کرد هادی رضوی متهم پرونده بانک سرمایه و داماد وزیر پیشین، بیرون زندان است,قوه قضائیه ایران |  امور بانکی |  ایران |  فساد مالی در ایران |  اقتصاد ایران | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 قوه قضائیه جمهوری اسلامی ایران تایید کرده است که هادی رضوی، متهم پرونده فساد مالی در بانک سرمایه، که به ۲۰ سال زندان و ۷۴ ضربه شلاق و رد مال محکوم شده بود، حالا بیرون زندان است.
 مسعود ستایشی، سخنگوی قوه قضائیه ایران، گفته که آقای رضوی از مرداد سال ۱۳۹۸ تا آبان ۱۴۰۰ در زندان بوده و اکنون اعاده دادرسی او پذیرفته شده است.
 به گفته او آقای رضوی در حال حاضر و تا مشخص شدن نتیجه اعاده دادرسی آزاد است. آقای رضوی داماد محمد شریتعمداری وزیر پیشین در دولت های محمد خاتمی و حسن روحانی است. آقای شریتعمداری مدتی هم از اعضای واحد اقتصادی دفتر علی خامنه‌ای، رهبر جمهوری اسلامی، بوده است.
 اعاده ‌دادرسی که با پذیرش آن اکنون آقای رضوی بیرون از زندان است، یک روش استثنایی اعتراض به آرای قطعی دادگاه‌ها در ایران است. در این روش که رئیس قوه قضائیه هم می‌تواند درباره آن دستور دهد، به پرونده‌ای که پس از دادرسی مختومه شده، دوباره از طرف یک دادگاه هم‌عرض، که قاضی آن متفاوت باشد، رسیدگی می‌شود.
 آقای رضوی متهم شده بود که با پرداخت رشوه به مدیران بانک سرمایه حدود ۱۰۷ میلیارد تومان از این بانک بدون تودیع وثیقه خارج کرده است.
 در جریان برگزاری دادگاه، نماینده دادستان یکی از مصادیق اتهامات هادی رضوی را دریافت ۲۷ میلیارد و ۵۰۰ میلیون تومان وام از بانک سرمایه بدون اعتبارسنجی و تودیع وثیقه عنوان کرده و گفته او با این مبلغ «اقدام به خرید گوشت و مرغ از شرکت پشتیبانی دام استان تهران کرده و سپس در بازار به فروش رسانده و بانک مذکور را با چالش جدی مواجه کرده است.»
 او در زمان برگزاری دادگاه اتهامات وارده را رد کرده و گفته بود «من داماد شریتعمداری‌ام، نه داماد نتانیاهو» که نخست‌وزیر اسرائیل است.
 قاضی دادگاه رسیدگی کننده به پرونده متهمان بانک سرمایه اسدالله مسعودی مقام بود. آقای مسعودی مقام گفته بود که این پرونده بیش از ۴۰۰ متهم دارد.
 برخی از متهمان این پرونده از فرزندان و وابستگان یا نزدیکان مقام های ارشد جمهوری اسلامی بودند.
 عمار صالحی، فرزند سرلشکر عطاءالله صالحی فرمانده پیشین ارتش، که به اتهام معاونت در اخلال در نظام اقتصادی به ۱۰ سال حبس و محرومیت دائم از خدمات دولتی محکوم شد، محمدعلی هادی نجف‌آبادی، مترجم عربی روح‌الله خمینی، از مذاکره‌کنندگان با مک فارلین مشاور امنیت ملی در سفر به تهران و معاون پیشین وزارت خارجه که به ۵ سال حبس،۷۴ ضربه شلاق و انفصال دائم از خدمات دولتی محکوم شد، هر دو در این دادگاه و محاکمه و محکوم شدند.
 پرویز کاظمی وزیر دولت محمود احمدی نژاد با ۲۰ سال زندان، از جمله دیگر محکومان پرونده بانک سرمایه هستند.
 حسین هدایتی، که رسانه های ورزشی ایران او را «عابربانک» می خوانند و به ۱۳ سال حبس محکوم شد و محمد امامی، تهیه‌کننده سریال شهرزاد، که به ۲۰ سال حبس و ۷۲۵ میلیارد تومان جریمه محکوم شد، از جمله دیگر متهمان این پرونده بودند.
 بر اساس اظهارات سخنگوی قوه قضائیه آقایان هدایتی و امامی هر دو اینک در زندان در حال سپری کردن دوره محکومیت هستند.
 محاکمه این افراد در اواخر زمان ریاست صادق لاریجانی بر قوه قضائیه در جریان بود اما با شروع ریاست ابراهیم رئیسی بر این قوه، گزارشی از تداوم محاکمه صدها متهم این بانک منتشر نشد.
 آقای لاریجانی در زمان برگزاری این دادگاه‌ها از آقای خامنه‌ای اجازه گرفته بود که برای احکامی غیر از اعدام، مرحله تجدیدنظر حذف شود. رهبر جمهوری اسلامی ایران به مدت ۲ سال اجازه داد دادگاه «مفاسد اقتصادی» به این شکل برگزار شود.
 قاضی اسدالله مسعودی مقام که ریاست دادگاه رسیدگی‌کننده به بانک سرمایه را بر عهده داشت، اینک از قضات دیوان عالی ایران است.
 یکی از مراجعی که می تواند اعاده رسیدگی دادرسی را تایید کند، دیوان عالی است.
"
58,اقتصاد,جنگنده‌های آمریکایی برای تقویت نظارت بر تنگه هرمز به خاورمیانه اعزام شدند,خلیج فارس |  حمله به نفتکش‌ها در دریای عمان |  امور نظامی ایران |  ایران |  ایالات متحده آمریکا | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 وزیر دفاع آمریکا فرمان اعزام جنگنده‌‌های اف ۱۶ و اف ۳۵ آمریکا را به خاورمیانه صادر کرد.
 پنتاگون می‌گوید این جنگنده‌ها در کنار ناوشکن توماس هادنر برای مقابله با تهدیدهای ایران در تنگه هرمز راهی خاورمیانه شده‌اند.
 سابرینا سینگ، سخنگوی وزارت دفاع آمریکا روز دوشنبه گفت: «در پاسخ به رویدادهای نگران‌کننده اخیر در تنگه هرمز وزیر دفاع جنگنده‌های اف۱۶ و اف۳۵ این کشور را در کنار ناوشکن توماس هاندر به منطقه تحت نظر ستاد فرماندهی مرکزی ایالات متحده آمریکا اعزام کرده است تا از منافع آمریکا و آزادی تردد در منطقه دفاع کنند.»
 ماه گذشته ناوگان پنجم نیروی دریایی آمریکا گفته بود یک کشتی تجاری هنگام عبور از تنگه هرمزدر پی نزدیک شدن قایق‌های تندروی ایران درخواست کمک کرده بود. بر اساس این گزارش، سه قایق مسلح «ایرانی» به یک کشتی تجاری که نام و مالکیتش اعلام نشده است، نزدیک شده بودند.
 در پنجم ژوئيه زمانی که نیروهای ایران به نفت‌کش ریچموند تیراندازی کردند نیروی دریایی آمریکا مجبور به مداخله برای دفاع از این نفت‌کش شد.
 در چهار سال اخیر ایران چندین نفتکش و کشتی تجاری را در منطقه توقیف کرده و چند نفتکش ایرانی هم توقیف شده‌اند. حملاتی نیز که در دریای عمان و خلیج فارس به نفتکش‌ها انجام شده عمدتا به ایران یا شبه‌نظامیان حوثی آن منتسب شده است.
 مقام‌های ایرانی بارها هنگام تنش با کشورهای دیگر تهدید کرده‌اند که تنگه استراتژیک هرمز را می‌بندند. حدود یک پنجم عرضه نفت خام و مشتقات نفتی دنیا از تنگه هرمز عبور می‌کند.
 در ماه مه نیز شورای امنیت ملی آمریکا اعلام کرده بود در واکنش به آنچه «اقدامات بی‌ثبات‌کننده» ایران از بهار امسال خوانده شده، نیروهایش را در خلیج فارس تقویت می‌کند.
 در آن زمان هم این خبر درپی توقیف کشتی‌های تجاری عبوری از تنگه هرمز و دیگر آبراه‌های استراتژیک توسط نیروهای جمهوری اسلامی ایران اعلام شد.
 تنگه هرمز مهمترین گذرگاه برای تجارت دریایی نفت در جهان است. این تنگه آبراهی است که سواحل ایران و عمان را از هم جدا و خلیج فارس را به خلیج عمان و دریای عرب متصل می‌کند.
 آمریکا می‌گوید به قدرت‌های خارجی یا منطقه‌ای اجازه نخواهد داد که آزادی کشتیرانی از طریق آبراه‌های خاورمیانه از جمله تنگه هرمز را به خطر بیندازند و «هیچ توجیهی برای اقدامات ایران برای مداخله، آزار و اذیت یا حمله به کشتی‌های تجاری وجود ندارد.»
 در بهار سال جاری نیروهای سپاه پاسداران یک نفتکش با پرچم پاناما را در حال عبور از تنگه هرمز توقیف کردند و نیروی دریایی ارتش ایران نیز یک نفتکش عبوری را در دریای عمان توقیف کرد.
 با افزایش تنش‌ها میان ایران و آمریکا، شمار چنین اقداماتی در منطقه هم افزایش یافته است.
 ایران و آمریکا در آب‌های خلیج فارس و دریای عمان رویارویی‌هایی داشته‌اند و یکی از محورهای تهدید مقام‌های جمهوری اسلامی علیه آمریکا و متحدان منطقه‌ای آن بستن تنگه هرمز و ممانعت از جریان صادرات نفت خام از منطقه بوده است.
 مقام‌های آمریکایی می‌گویند ایران در دو سال گذشته دست کم حقوق ناوبری ۱۵ کشتی تجاری با پرچم بین المللی را مورد آزار، حمله یا مداخله قرار داده است.
 پنتاگون می‌گوید با توجه به رویدادهای اخیر در خلیج‌فارس، آمریکا «در هماهنگی با متحدان و شرکایش حضور و توانایی خود را برای نظارت بر تنگه هرمز و آبهای مجاور آن افزایش می‌دهد و از ایران می‌خواهد که فورا فعالیت‌های بی‌ثبات کننده‌اش را متوقف کند.»
 به گفته سخنگوی پنتاگون «رفتار ایران تهدیدی برای تردد آزاد کشتی‌های تجاری از گذرگاه استراتژیک آبی است که جهان برای تامین بیش از یک پنجم نیاز خود به نفت به آن وابسته است.»
"
59,اقتصاد,روسیه توافق صادرات غلات اوکراین از دریای سیاه را متوقف کرد,اقتصاد جهان |  روسیه |  اروپا |  جنگ اوکراین |  کشاورزی | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 روسیه رسما اعلام کرده که توافق صادرات غلات اوکراین از طریق دریای سیاه را تمدید نخواهد کرد؛ مسکو تصمیم خود را به اطلاع سازمان ملل، ترکیه و اوکراین رسانده است.
 دیمیتری پسکوف، سخنگوی کرملین، امروز اعلام کرد که این توافق به پایان رسیده است.
 بر اساس این توافق محموله‌های دریایی اجازه داشتند تا از طریق دریای سیاه از بنادر اودسا،چورنوموسک و جزیره یوژنی عبور کنند.
 مسکو البته گفته در صورت مساعد بودن شرایط به این توافق بازخواهد گشت.
 این توافق که پارسال با میانجیگری ترکیه و حمایت سازمان ملل بدست آمد، امکان انتقال هزاران تن محصول کشاورزی را از اوکراین می‌داد؛ پیش از آن روسیه راه صادرات این اقلام از طریق دریای سیاه را بسته بود.
 ولادیمیر پوتین، رئیس جمهوری روسیه با انتقاد از این طرح گفته بود بخشهایی از این توافق که در آن اجازه صادرات اقلام غذایی و کودهای روسیه داده شده بود، مورد توجه قرار نگرفته است؛ بویژه از شرایط این توافق صادرات غلات اوکراین به کشورهای فقیر بود که روسیه می‌گوید این شرط محقق نشده است.
 مسکو مکررا گفته است تحریم کشورهای غربی پس از تهاجم این کشور به همسایه خود، صادرات اقلام کشاورزی از روسیه را محدود کرده؛ از همین رو تهدید به خروج از توافق کرده بود.
 وزارت خارجه روسیه با طرح چنین انتقاداتی، کشورهای غربی را به «کارشکنی روشن» و «خودخواهی» در اولویت دادن به منافع تجاری خود بر اهداف بشردوستانه متهم کرده است.
 رجب طیب اردوغان، رئیس جمهوری ترکیه که به کشورهای حوزه خلیج فارس سفر کرده البته بر این باور است که روسیه این توافق را ادامه خواهد داد و ماه آینده در مذاکرات مستقیم با همتای روس خود در این باره با ولایمیر پوتین گفتگو خواهد کرد.
 اوکراین یکی از بزرگترین صادرکنندگان گندم، آفتابگردان، ذرت و جوست؛ از همین رو این توافق از اهمیت زیادی برخوردار است.
 پس از حمله روسیه به اوکراین در فوریه سال پیش، ناوهای دریایی مانع انتقال حدود بیست میلیون تن غلات از بنادر اوکراین شدند که این باعث جهش قیمت مواد غذایی در جهان شد.
 توقف صادرات غلات از اوکراین همچنین تهدیدی برای شماری از کشورهای خاورمیانه و آفریقا محسوب می‌شد که وابستگی زیادی به واردات این اقلام از اوکراین داشتند.
 در نهایت تابستان سال گذشته با میانجیگری ترکیه و حمایت سازمان ملل این توافق حاصل شد.
 ولودیمیر زلنسکی، رئیس جمهوری اوکراین، گفته کشورش خواهان ادامه صادرات غلات است که بر اساس توافق دوجانبه بدست آمده است.
 او البته درباره خروج روسیه از این توافق گفته: «ما نمی‌ترسیم.»
 آقای زلنسکی به بعضی شرکتهایی اشاره کرده که مالک کشتی هستند و در صورت موافقت اوکراین و ترکیه با ورود و عبور آنها ، خواهان ادامه حمل غلات هستند.
 تصمیم اخیر روسیه برای پایان دادن به این توافق انتقادهایی را دربر داشته است از جمله رئیس کمیسیون اتحادیه اروپا.
 لیندا توماس گرینفیلد، نماینده آمریکا در سازمان ملل هم این اقدام را «بی‌رحمانه» توصیف کرده است.
 آنتونیو گوته‌رش، دبیرکل سازمان ملل، هم گفته این سازمان به دنبال راه حلی برای «افزایش مصائب انسانی» پس از این تصمیم روسیه است.
 در عین حال موسسه خیریه بریتانیایی «آکسفام» خواهان بازنگری در نحوه ارسال مواد غذایی در سراسر جهان شده است.
 این موسسه با اشاره به احتمال توقف صادرات غلات از اوکراین، این نگرانی را مطرح کرده که بعضی از کشورهای فقیر با افزایش گرسنگی و سوء‌تغذیه موجه شوند.
"
60,اقتصاد,جهان خودرو؛ خودروساز سوئدی رکورد قوی‌ترین ماشین جهان را شکست,صنعت خودرو | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 این هفته در جهان خودرو: سوپرکار میلیون دلاری با قوی‌ترین موتور جهان، صدای ماشین مسابقات رالی برای مدل الکتریکی اسپرت هیوندای، چالش خودروسازان ژاپنی در بازار چین و افزایش صادرات خودروسازان چینی به روسیه.
 کونیگزگ (Koenigsegg)، خودروساز سوئدی، می‌گوید در سوپرکاری که در دست تولید دارد تغییراتی داده که آن را به قوی‌ترین ماشین جهان تبدیل می‌کند. نام این ماشین جمیرا (Gemera) است و تولیدش از اواخر سال ۲۰۲۴ آغاز می‌شود.
 کونیگزگ سه سال پیش کانسپتی از جمیرا را نمایش داد. رونمایی از آن به این دلیل خبرساز شد چون کونیگزگ توانسته بود سوپرکاری طراحی کند که با داشتن موتوری قوی و ظاهری اسپرت برای چهار سرنشین بزرگسال جا داشت و امکانات رفاهی یک ماشین لوکس را ارائه می‌کرد.
 قوای محرکه‌ای که کونیگزگ برای جمیرا در نظر گرفته بود ترکیبی از یک موتور سه سیلندر بنزینی و سه موتور الکتریکی بود. این چهار موتور در مجموع ۱۷۰۰ اسب بخار نیرو تولید می‌کرد.
 اما هفته گذشته کریستین فون کونیگزگ، مدیر کارخانه گفت جمیرا به جای سه موتور الکتریکی، تنها یک موتور الکتریکی خواهد داشت که در جلوی ماشین گذاشته می‌شود. این موتور که توسط مهندسان کونیگزگ ساخته شده ابعاد کوچکی دارد و ۸۰۰ اسب بخار نیرو تولید می‌کند. با حذف دو موتور الکتریکی که قرار بود در عقب باشد، جا برای گذاشتن موتور بنزینی هشت سیلندری باز شده که ۱۵۰۰ اسب بخار نیرو تولید می‌کند. ترکیب این دو موتور بنزینی و الکتریکی قدرت جمیرا را به ۲۳۰۰ اسب بخار افزایش می‌دهد که رکوردی تازه است.
 کونیگزگ یک مدل از جمیرا با ترکیب یک موتور الکتریکی و یک موتور سه سیلندر بنزینی هم می‌سازد که قدرتش ۱۱۰۰ اسب بخار است. ماشین می‌تواند تنها با موتور الکتریکی تا حداکثر ۵۰ کیلومتر حرکت کند.
 سرعت و شتاب جمیرا به طور رسمی اعلام نشده، اما رسانه‌ها گزارش داده‌اند که شتاب صفر تا ۱۰۰ کیلومتر در ساعت ماشین زیر دو ثانیه و حداکثر سرعتش ۴۰۰ کیلومتر در ساعت است. قیمت پایه جمیرا یک میلیون و ۷۰۰ هزار دلار است و گفته می‌شود مدل قوی‌تر ۴۰۰ هزار دلار گران‌تر است. تنها ۳۰۰ دستگاه از جمیرا ساخته خواهد شد.
 هیوندای مدلی اسپرت از آیونیک ۵ به بازار عرضه کرده که می‌گوید مثل ماشین‌های مسابقات رالی چابک و سریع است. این ماشین اولین مدل الکتریکی در زیرمجموعه N کارخانه است که مدل‌های تقویت‌شده هیوندایی را تولید می‌کند.
 ظاهر آیونیک ۵ N نسبت به مدل معمولی آیونیک اسپرت‌تر است. بدنه ماشین محکم‌تر شده تا بتواند سرعت‌های بالاتر را تحمل کند. آیونیک ۵ N یک موتور الکتریکی در جلو و یک موتور الکتریکی در عقب دارد که در مجموع ۶۰۹ اسب بخار نیرو تولید می‌کنند. برای مقایسه، مدل معمولی آیونیک ۵ یک موتور الکتریکی ۱۷۰ اسب بخاری دارد.
 همچنین امکانی به ماشین اضافه شده که راننده می‌تواند با فعال کردنش قدرت را برای ده ثانیه به ۶۵۰ اسب بخار افزایش دهد.
 حداکثر سرعت ماشین ۲۶۰ کیلومتر در ساعت و شتاب صفر تا ۱۰۰ کیلومتر در ساعتش ۳.۴ ثانیه است. هیوندایی از مسافتی که ماشین می‌تواند با هر بار شارژ حرکت کند حرفی نزده،‌ اما می‌گوید راننده این امکان را دارد تا بین اسپرت‌بودن یا مسافت بیشتر یکی را انتخاب کند.
 هیوندای برای آیونیک ۵ N نرم‌افزارهایی طراحی کرده که تا حد امکان رانندگی یک ماشین رالی را شبیه‌سازی می‌کند. با این که ماشین‌های الکتریکی دنده ندارند، آیونیک ۵ N دنده‌های مجازی دارد که با نرم‌افزار کنترل می‌شود. ماشین حتی هنگام عوض کردن دنده به راننده تکانی شبیه ماشین‌های اسپرت بنزینی می‌دهد.
 نرم‌افزاری که برای ماشین طراحی شده با مدیریت نیرویی که به چرخ‌ها منتقل می‌شود به راننده امکان دریفت‌کردن می‌دهد. در ماشین‌های بنزینی، راننده با کنترل پدال گاز و کلاچ ماشین‌ را عمدا در حالتی قرار می‌دهد که هنگام پیچیدن لیز بخورد. ماشین‌های الکتریکی کلاچ ندارند و مهندسان هیوندایی این امکان را به صورت نرم‌افزاری برای آیونیک ۵ N شبیه‌سازی کرده‌اند.
 هیوندایی با استفاده از صدای موتور ماشینی که برای مسابقات رالی ساخته، برای آیونیک ۵ N صداسازی کرده است. این صدا از بلندگوهای اتاق و دو بلندگو در بیرون ماشین پخش می‌شود. علاوه بر صدای ماشین رالی، راننده می‌تواند دو صدای دیگر هم برای ماشین انتخاب کند که یکی از هواپیمای جت الهام گرفته و دیگری «ماشین الکتریکی آینده» نام دارد.
 آیونیک ۵ N از اواخر سال ۲۰۲۳ به بازار عرضه می‌شود. قیمت ماشین هنوز اعلام نشده، اما حدود ۸۰ هزار دلار پیش‌بینی شده است.
 میتسوبیشی اعلام کرد که تولید ماشین در چین را متوقف کرده و قصد دارد بخشی از نیروی کارش در این کشور را اخراج کند. خودروساز ژاپنی گفته قصد ندارد از بازار چین خارج شود، اما سهامدارانش از این کارخانه توقع دارند تا فعالیتش در بزرگ‌ترین بازار جهان بهینه باشد.
 میتسوبیشی از اولین قربانیان تردید خودروسازان ژاپنی برای ساخت ماشین‌های الکتریکی است. در حالی که بازار ماشین‌های الکتریکی در چین پر رونق است، میتسوبیشی هنوز هیچ ماشین الکتریکی در محصولاتش ندارد.
 شرکت‌های ژاپنی همچنین ضربه سختی از جنگ قیمتی خورده‌اند که تسلا در چین آغاز کرد. تخفیف‌های زیاد برخی خودروسازان به خریداران باعث شد تا قیمت محصولات میتسوبیشی گران به نظر برسد.
 در چند ماه گذشته سهم خودروسازان ژاپنی از بازار چین از بیش از ۲۱ درصد به کمتر از ۱۸ درصد کاهش یافته است.
 میتسوبیشی در چین با کارخانه GAC شریک است. این شرکت در پنج ماه اول سال کمتر از چهار هزار دستگاه ماشین تولید کرد که ۷۵ درصد از پارسال کمتر است. فروش میتسوبیشی در سال ۲۰۲۲ هم نسبت به سال قبل ۴۱ درصد کاهش یافته بود.
 دینگ یواکین، تحلیل‌گر بازار خودرو در بانک HSBC به روزنامه انگلیسی فاینشنال تایمز گفته که فن‌آوری خودروسازان خارجی دیگر نسبت به خودروسازان چینی برتر نیست و بسیاری در چین دوست دارند ماشین چینی سوار شوند.
 میتسوبیشی تنها خودروسازی نیست که در چین مشکل دارد. هوندا، در ماه ژانویه اعلام کرد که تولید محصولات لوکس آکورا را در چین متوقف خواهد کرد. مدیر مزدا هم هفته گذشته اعلام کرد که با وجود برنامه گسترده شرکتش برای افزایش فروش، بعید است این کارخانه بتواند امسال سودش را افزایش دهد. ماساهیرو مورو، که به تازگی به مدیریت مزدا منصوب شده می‌گوید وضعیت در چین طوری شده که فقط شرکت‌های قوی می‌توانند سرپا باقی بمانند.
 اتحادیه خودروسازان چین اعلام کرده که روسیه در پنج ماه اول سال جاری میلادی به بزرگ‌ترین بازار صادراتی خودروهای چینی تبدیل شده است. خودروسازان چینی از ماه ژانویه تا می سال ۲۰۲۳ دویست و ۸۷ هزار ماشین به روسیه صادر کردند، در حالی که در کل سال ۲۰۲۲ صادرات ماشین به روسیه صد و ۶۲ هزار دستگاه بود.
 دلیل اصلی افزایش ناگهانی فروش ماشین‌های چینی، تحریم‌های جهانی علیه روسیه پس از حمله این کشور به اوکراین است. روسیه با خروج خودروسازان کره‌ای، ژاپنی و غربی از بازار برای جبران کمبود خودرو به خودروسازان چینی رو آورد.
 چری، جیلی و گریت‌وال سه خودروساز اصلی چینی در بازار روسیه هستند و یک سوم ماشین‌های نو فروخته شده در روسیه تولید این شرکت‌ها است. ماشین‌های شاسی‌بلند این کارخانه‌ها از جمله چری تیگو ۷ پرو، جیلی کول‌ری و گریت‌وال هاوال از پرفروش‌ترین مدل‌ها در روسیه هستند.
 اوکراین در واکنش به افزایش صادرات خودروی چینی به روسیه، شرکت‌های جیلی و گریت‌وال را در فهرستی با عنوان «حامی مالی جنگ» قرار داده است. این اقدام جنبه حقوقی ندارد و تنها برای شرمنده کردن این شرکت‌ها در صحنه جهانی است.
 پس از روسیه مکزیک بزرگ‌ترین بازار صادرات ماشین‌های چینی در پنج ماه اول سال جاری میلادی بود.
 بیشتر بخوانید:
"
61,اقتصاد,آیا آمریکا و چین برای مقابله با تغییرات جوی رقابتشان را کنار می‌گذارند؟,کنفرانس تغییرات اقلیمی سازمان ملل متحد ۲۰۲۱ |  تغییرات اقلیمی |  انرژی |  انرژی تجدیدپذیر | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 در حالی که هواپیمای حامل جان کری، نماینده ویژه آمریکا در امور تغییرات اقلیمی، در چین بر زمین می‌نشیند، این پرسش بسیاری را درگیر کرده که آیا دو ابرقدرت، و دو تولیدکننده بزرگ آلاینده‌‌های کربنی، می‌توانند تنش‌های دیپلماتیک‌شان را کنار بگذارند و بر اهداف خود در قبال مقابله با تغییرات اقلیمی متمرکز شوند؟
 جان کری، بعد از آنتونی بلینکن، وزیر خارجه آمریکا، و جنت یلن، وزیر دارایی این کشور، تازه‌ترین مقام آمریکایی است که از واشنگتن راهی چین می‌شود.
 آقای کری قرار است شی ژنهوا، همتای چینی خود، و چند مقام ارشد این کشور را ملاقات کند. او گفته است می‌خواهد با مقام‌های چینی درباره افزایش اقدامات برای رسیدن به اهداف آب و هوایی و نیز کاپ ۲۸، کنفرانس سازمان ملل متحد درباره تغییرات اقلیمی، صحبت کند.
 اگرچه کسی انتظار ندارد این نشست‌ها به تصمیم‌گیرهای متقنی منجر شود، اما دیدارها در چین می‌تواند آغازی برای گفتگو باشد. احتمالا دو طرف درباره چالش‌های مشترک خود در تسریع گذار به انرژی پاک و کاهش آلاینده‌های کربنی گفتگو خواهند کرد.
 دو کشور بزرگترین سرمایه‌گذاران در حوزه انرژی‌های تجدیدپذیر هستند و چین به تنهایی بیش از نیمی از سرمایه‌گذاری جهانی در زمینه انرژی‌های تجدیدپذیر را انجام داده است.
 البته چین و آمریکا بزرگترین تولید‌کننده‌های آلاینده‌های کربنی نیز هستند.
 دولت‌های دو کشور هنوز برای ایجاد توازن در تقاضای رشد اقتصادی و کاهش آلاینده‌ها با چالش روبرو هستند و همین به اقدامات متناقض آنها و انتقادات کارشناسان تغییرات اقلیمی منجر شده است.
 همین چند وقت پیش بود که چین نسبت به کاهش وابستگی به ذغال‌سنگ تمایل نشان داد.
 شی جین پینگ، رئیس جمهوری چین، بعد از سرمایه‌گذاری قابل توجه در زیرساخت‌های مربوط به انرژی پاک، اهدافی را برای رسیدن به هدف کربن صفر اعلام کرد.
 سال‌ها دود غلیظ بر فراز پکن و دیگر شهرهای این کشور باعث اضطراب مردم شده و مقام‌های این کشور را بر آن داشته که نیروگاه‌های سوخت‌ فسیلی و معادن ذغال‌سنگ را تعطیل کنند.
 اما از آن زمان کشور با قطعی برق روبرو شده، و این موارد عموما یا به خشکسالی‌هایی مربوط می‌شود که نیروگاه‌های آبی را تضعیف کرده و یا به کاهش نیروگاه‌های ذغال‌سنگ.
 در پی احیای اقتصادی بعد از همه‌گیری کرونا و افزایش تولید کارخانه‌های چین، تقاضای داخلی و جهانی برای انرژی بیشتر شده است.
 چین حالا مسیر خود را تغییر داده و اولویت خود را بر امنیت انرژی قرار داده است. به این معنی چین دوباره به سوی انرژی تولید شده با ذغال‌سنگ می‌رود. چرا که ذغال‌سنگ به اندازه انرژی و باد غیرقابل پیش‌بینی نیست.
 بر اساس یک تحلیل، سال گذشته چین با افزایش قابل توجه تولید انرژی از نیروگاه‌های ذغال‌سنگی خود موافقت کرده است.
 در تحلیل دیگری آمده اگرچه بخش بزرگ‌تری از انرژی چین توسط منابع تجدیدپذیر تولید می‌شوند، اما استفاده از انرژی ذغالی کماکان به دلیل میزان تقاضای بالا در حال افزایش است.
 فعالان آب و هوایی می‌گویند بازگشت چین به سوی ذغال‌سنگ راهی کاهلانه برای حل مشکل است در حالی که سیاست‌های بازار و راه‌حل‌های زیرساختی برای افزایش انرژی‌های تجدیدپذیر وجود دارد.
 در آمریکا نیز اخیرا دو قانون تصویب شده که میلیاردها دلار سرمایه‌گذاری را در بخش انرژی‌های تجدیدپذیر ممکن می‌کند. اما قانون دیگری هم تصویب شده که راه را برای بزرگترین پروژه‌های حفاری نفت و گاز در آلاسکا باز می‌کند.
 به گفته آژانس بین‌المللی انرژی در سال ۲۰۲۲، با افزایش مصرف گاز طبیعی در آمریکا، در پی مواجهه با سرمای بی‌سابقه، تولید آلاینده‌های کربنی در این کشور بالا رفته است.
 تحلیل‌گران می‌گویند آقای کری ممکن است بخواهد چین را به استفاده تمام‌عیار از منابع تجدیدپذیر انرژی خود و حرکت سریع‌تر به سوی هدف کربن صفر متقاعد کند.
 چین گفته است تا سال ۲۰۶۰ آلاینده‌های کربنی خود را به صفر می‌رساند. هدفی که برخی معتقدند بیش از حد دور و دیر است. عده‌ای دیگر می‌گویند این که چین هنوز از سوی سازمان ملل متحد یک کشور «درحال توسعه» محسوب می‌شود باعث شده که معیارهای متفاوتی از آمریکا و دیگر قدرت‌های بزرگ شامل حال پکن شود.
 اوایل ماه میلادی جاری جنت یلن، وزیر دارایی آمریکا از پکن خواست به صندوق بین‌المللی برای تغییرات اقلیمی کمک کند. این صندوق از سوی کشورهای ثروتمند تشکیل شده تا از طریق آن به کشورهای فقیرتری که به دلیل تغییرات اقلیمی با چالش اقتصادی روبرو شده‌اند کمک شود. چین قبلا با اشاره به اینکه سازمان ملل متحد آن را «کشوری در حال توسعه» می‌داند، این درخواست را رد کرده بود.
 فهرست خواسته‌های پکن نیز می‌تواند شامل حذف تعرفه‌هایی شود که آمریکا اخیرا بر پنل‌های خورشیدی ساخت چین وضع کرده است. پکن ممکن است با مالیات پیشنهادی آمریکا بر فولاد و آلومینیوم وارداتی که به دلیل آلاینده‌های کربنی وضع شده و به صادارات چین آسیب می‌زند نیز مخالفت کند.
 هر دو طرف ممکن است از مسائل آب و هوایی به عنوان ابزار امتیازگیری یا چانه زنی در حوزه‌های دیگر مثل تجارت و سیاست بهره بگیرند.
 لی شو، مشاور ارشد سیاست گذاری موسسه صلح سبز که در پکن مستقر است به بی‌بی‌سی می‌گوید با توجه به سطح فعلی روابط چین-واشنگتن، پکن نمی‌خواهد که به عنوان کشوری دیده شود که در برابر آمریکا کوتاه می‌آید، «اما جان کری و شی ژنهوا این فرصت را دارند که از این دوره نسبتا آرام استفاده کامل بکنند و روابط دوطرف را از موضوع گفتگوهای اقلیمی جدا کنند».
 به عبارت دیگر به گفته متحصصان، دو کشور باید به سرعت رقابت‌هایشان را کنار بگذارند تا بتوانند با بحران تغییرات اقلیمی مقابله کنند.
 امید آن است که یک بار دیگر دو کشور با همان رفاقتی که در کنفرانس کاپ ۲۰۲۱ از خود نشان دادند، یک بار دیگر برنامه مشترکی را اعلام کنند.
"
62,اقتصاد,منبع جدید درآمد دولت ایران: واردات اتومبیل‌های دست دوم قانونی شد,صنعت خودرو |  مجلس ایران |  ایران |  اقتصاد ایران |  سیاست ایران | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 شورای نگهبان در ایران سرانجام مصوبه مجلس شورای اسلامی درباره ورود اتومبیل های کارکرده به ایران را تایید کرد و به این ترتیب واردات خودرو -هرچند کارکرده و دست دوم و نه نو و جدید- بر اساس قانون تازه قرار است از طرف افراد حقوقی و حقیقی به ایران انجام شود.
 لایحه دوفوریتی واردات خودروهای کارکرده را دولت ابراهیم رئیسی در فروردین ماه امسال ارائه کرده بود.
 محمدباقر قالیباف، رئیس مجلس ایران، در زمان دریافت این لایحه گفته بود دولت از هم اکنون می‌تواند وارادت را شروع کند. پس از تصویب لایحه در مجلس، موضوع برای بررسی به هیات عالی نظارت بر حسن اجرای سیاست های کلی نظام در مجمع تشخیص مصلحت نظام رفت و باوجود وارد شدن مواردی از تعارض، سرانجام به تایید مجمع رسید.
 صادق لاریجانی، رئیس مجمع، گفته بود «واردات موجب لطمه به تولید داخلی نمی شود» و«قرار نیست همه کسری نیاز داخل از محل واردات تامین شود. همانگونه که در مورد واردات دارو و تجهیزات پزشکی، اختیار به دولت داده شده است، در مورد خودرو هم می توان اختیار را به دولت داد.»
 با اینکه روند تصویب نهایی قانون واردات خودروهای دست دوم کمتر از چهار ماه طول کشید اما پیشنیه مخالفت با آن عمری به درازای جمهوری اسلامی ایران دارد. از جمله مخالفان واردات خودرو «مصطفی میرسلیم» عضو مجمع و نماینده تهران در مجلس است که کتاب او درباره احتراق موتورهای درون سوز در زمانی که وزیر ارشاد اسلامی در دولت اکبر هاشمی رفسنجانی بود، خبرساز شده بود. آقای میرسلیم از جمله چهره های سیاسی جمهوری اسلامی ایران است که واردات خودرو را مغایر با خودکفایی می داند.
 جمهوری اسلامی ایران با هدف «حمایت» از خودروسازان داخلی، واردات گسترده خودروهای نو را ممنوع کرده و بر روی خودروهای اندک وارداتی، تعرفه‌های مالیاتی سنگین بسته می‌بندد. هرچند ممنوعیت واردات خودرو نتوانسته خودروسازی فرسوده، تحریم‌زده و غیراستاندارد ایران را جوابگوی نیاز ملی ایران کند اما مقام‌های جمهوری اسلامی در همراهی با مخالفان واردات، همچنان جلوی دسترسی ایرانیان به خودروی نو و با کیفیت با قیمت معیار جهانی را گرفته‌اند.
 دولت ایران امیدوار است با اجرایی شدن واردات خودروهای کارکرده، که حالا به صورت قانون درآمده، قیمت‌های داخلی را مهار کند. قرار است همچنین با تامین بخشی ازنیازها، فشار از روی خودروسازان داخلی برداشته شود و البته از مالیات سنگینی که بابت واردات دریافت می‌کند، منبع درآمد تازه‌ای برای خود خلق کند.
 در سال‌های اخیر خودروسازان ایرانی، که عمدتا دولتی هستند و بخش های غیردولتی خودروسازی، نه فقط با تقاضای پاسخ داده‌نشده مشتریان مواجه بودند بلکه بابت قیمت‌گذاری و حتی نگهداری خودرو در انبارهایشان با پرسش و پاسخ‌های قضایی و حتی در مواردی با تعیقب و دادگاه و زندان مواجه بوده‌اند.
 بر اساس قانون واردات خودروهای فرسوده، افراد حقیقی و حقوقی می توانند اتومبیل‌های دست‌دوم با کارکرد ۵ سال و کمتر را وارد ایران کنند.
 تعرفه واردات خودروهای کارکرده نیز با توجه به نوع موتور آن، بین ۲۰ تا ۱۷۵ درصد تعیین شده است که عمده خودروهایی که واردکنندگان به آن علاقه دارند در ردیف های بالاتر تعرفه گمرکی قرار دارد. علاوه بر این قرار است حدود ۲۰ درصد عوارض و مالیات دیگر به قیمت نهایی این اتومبیل ها اضافه شود.
 رسانه های ایران می‌گویند قیمت اتومبیل‌هایی که قرار است با قانون جدید وارد شود، در بهترین حالت، حدود سه‌برابر قیمت پایه این اتومبیل‌ها خواهد بود.
 مشکل اساسی بازار خودرو در ایران به غیر مسائل عمومی مربوط به تورم و کاهش قدرت خرید ایرانیان و افزایش فقر عمومی که تهیه آن را نسبت به دهه‌های گذشته دشوارتر کرده، مساله کاهش عرضه و محدودیت تولید داخلی آن است.
 مدیران صنعتی در ایران عقیده دارند در حالت فعلی اگر سالانه حدود ۷۰ هزار خودرو وارد کشور شود، بازار متعادل می‌شود.
 هرچند که به‌سختی می توان انتظار داشت واردات خودروهای دست دوم با تعرفه‌های وارداتی سنگین بتواند به سرعت نیاز عمومی در ایران را همزمان با کاهش روز‌به‌روز قدرت خرید شهروندان جبران کند، همین واردات سخت‌گیرانه هم با نارضایتی تولیدکنندگان قطعات روبه‌رو است.
 این گروه حاضر نیست بازار انحصاری و سودآور خود را، که درهای آن به روی خودروهای استاندارد با قیمت‌های معقول جهانی به رویش بسته است، حتی با واردات خودروی کارکرده شریک شود. به همین دلیل مخالفان واردات خودروهای دست دوم، دلایلی می‌آوردند که ممکن است پشت پرده آن حاکی از واقعیت دیگری باشد. مخالفان از جمله آشفتگی در خدمات پس از فروش این نوع خودروها که ممکن است نمایندگی رسمی نداشته باشند یا نبود امکان کنترل دقیق و بررسی فنی این اتومبیل‌ها را از دلایل مخالفت خود اعلام می‌کنند.
 واردات تمام خودروها در گام اول به مجوز ثبت سفارش وزارت صنعت، معدن و تجارت نیاز دارد. باید برای آن گواهی از سازمان استاندارد و سازمان حفاظت از محیط زیست گرفت و سپس برای تامین ارز آن منشاء ارز واردات خودرو به تایید بانک مرکزی برسد. از این نظر قانون جدید تفاوت چندانی با قوانین پیشین واردات خودرو ندارد و روند آن را چندان تسهیل نمی‌کند بلکه مشابه روند فعلی است که واردات آن عمده در دست افراد نزدیک به حکومت و حتی نهادهای دولتی است.
 در جریان جام جهانی فوتبال، که پارسال در قطر برگزار شد، گفته شده که به بازیکنان ایرانی در برابر اجابت خواسته‌های دولتی، امتیاز واردات خودروهای لوکس داده شده است.
 بعضی که مخالف واردات خودروهای کارکرده هستند، آن را امتیازی سودآور به طرفداران حکومت و تسهیلگر فسادهای سازمان‌یافته، از جمله در واردات کالا به ایران، می‌خوانند.
"
63,اقتصاد,اعتصاب هالیوودی: پیوستن بازیگران به نویسندگان و همبستگی با کارگران اعتصابی آمازون؛ سوزان ساراندون: تغییر از پایین است نه از بالا,اشتغال |  هالیوود |  فیلم و سینما |  اعتراض | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 با شروع اعتصاب نویسندگان برنامه‌های تلویزیونی و سینمایی هالیوود، بازیگران نیز به صف آنها پیوستند تا بزرگترین اعتصابات اتحادیه‌های نویسندگان و بازیگران پس از ۱۹۶۰ را رقم بزنند. پیش‌بینی شده بود در صورت پیوستن بازیگران، این اقدام می‌تواند صنعت هالیوود را به زانو درآورد. بازیگران سرشناسی مانند جورج کلونی و سوزان ساراندون، جیسون سودیکیس و جسیکا چیستین از این اعتصاب حمایت کرده‌اند.
 با بالا گرفتن توجه رسانه‌ها به این اعتصاب بزرگ، گروهی ۵۰ نفره از نویسندگان اعتصابی با حضور در صفوف رانندگان و کارگران اعتصابی شرکت آمازون با آنها اعلام همبستگی کردند.
 سوزان ساراندون به بی‌بی‌سی گفت که چیزی از بالا تغییر نخواهد کرد و تغییرات به پایین‌دست‌ها بستگی دارد.
 اعتصاب یکی از روش‌های عدم همکاری پایین‌دست‌ها و مزدبگیران با بالادستی‌هاست تا به این ترتیب در روند تولید اخلال ایجاد کنند.
 این سومین اعتصاب از این دست است از سال ۱۹۶۰ است. آخرین آن، در سال ۱۹۸۰ بود که ده هفته طول کشید.
 در پی شکست مذاکرات فیلمنامه‌نویسان و نویسندگان برنامه‌های تلویزیونی سینمایی با استودیوهای برنامه‌سازی در ماه مه سال جاری، این نویسندگان دست به اعتصاب زدند.
 انجمن صنفی نویسندگان هالیوود برای دریافت دستمزد بیشتر و بهبود شرایط کار برای اعضای خود تلاش می‌کند و در این رابطه گفته بود که آنان کار بیشتری انجام می‌دهند اما دستمزد کمتری می‌گیرند.
 مسائل کلیدی در این گفتگوها نحوه پرداخت به نویسندگان برای برنامه‌هایی است که اغلب، سال‌ها در پلتفرم‌های تماشای آنلاین باقی می‌مانند. در موارد مذاکرات، این نگرانی هم وجود داشت که به تدریج، هوش مصنوعی جایگزین نویسندگان واقعی شود و انجمن نویسندگان هالیوود خواستار تضمین‌های کافی در این زمینه هستند.
 برایان کاکس، بازیگر اسکاتلندی به بی‌بی‌سی گفت که این اعتصاب می‌تواند تا «پایان سال جاری» طول بکشد.
 او گفت: «آنها سعی می‌کنند ما را زمین‌گیر کنند زیرا پول فراوانی در فرآیند پخش است و تمایلی وجود ندارد که نویسندگان یا دست‌اندرکاران را در آن سهیم کنند.»
 آخرین مذاکرات برای روز پنج‌شنبه برای قرارداد جدید با استودیوها و غول‌های پخش‌کننده به نتیجه نرسید. صنف بازیگران سینما (SAG) اتحادیه تصاویر متحرک و تولیدکنندگان تلویزیونی (AMPTP) را متهم کرد که «تمایلی ندارد تا قرارداد عادلانه» شکل گیرد.
 حدود ۱۶۰ هزار دست‌اندرکار در نیمه شب کار خود را متوقف کردند و به یازده هزار و پانصد عضو انجمن نویسندگان آمریکا (WGA) پیوستند که در دوم ماه مه دست از کار کشیدند.
 این دو صنف از استودیوها و پخش‌کنندگان می‌خواهند که دستمزد بهتر، مزایای بیشتر، کمک‌های بیشتر به برنامه‌های بازنشستگی و سلامتی خود ارائه دهند و تدابیری برای استفاده از هوش مصنوعی در صنعت سینما در نظر بگیرند.
 فراگیر شدن هوش مصنوعی از موضوعاتی است که به‌طور جدی اعتصاب‌کنندگان را نگران کرده، در همین رابطه سوزان ساراندون، برنده جایزه اسکار، که در اعتصابات در نیویورک شرکت کرده بود، به بی‌بی‌سی گفت: «هوش مصنوعی همگان را متاثر خواهد کرد.»
 او گفت که اگر این مساله حالا حل نشود، معلوم نیست در آینده قرار است چگونه حل شود.
 این بازیگر سرشناس افزود که اگر آینده‌نگری وجود نداشته باشد، فنا شده‌ایم، «واضح است که چیزی از بالا به پایین تغییر نخواهد کرد، همه چیز در پایین به ما بستگی دارد.»
 جورج کلونی که دوبار برنده جایزه اسکار بوده با حمایت از این اعتصاب گفت که این اقدام نقطه عطفی در صنعت سینماست. او گفت: «بازیگران و نویسندگان بسیاری توان خود را برای امرار معاش از کف داده‌اند. برای بقای صنعت ما، این صنعت باید تغییر کند. اکنون برای بازیگران، این سفر شروع می‌شود.»
 جسیکا چیسیتن هم ضمن حمایت از اعتصاب‌کنندگان در توییتی نوشت که از جنگیدن نمی‌هراسیم و عقب نمی‌نشینیم.
 صنف کارگردانان آمریکا ( DGA) پس از آنکه مذاکرات موفقیت‌آمیزی در ماه ژوئن داشت، در این اعتصابات شرکت نکرد اما گفته است که «قویا» از اعتصاب‌کنندگان «حمایت می‌کند.»
 روز جمعه هم کاخ سفید در بیانیه‌ای گفت جوبایدن «باور دارد که همه کارگران ازجمله بازیگران سزاوار دستمزد ومزایای عادلانه هستند.»
 در این بیانیه آمده: «رئیس‌جمهور از حقوق کارگران حمایت می‌کند و امیدوار است که طرفین بتوانند به یک قرارداد سودمند متقابل دست یابند.»
 این اولین باری نیست که بازیگران و نویسندگان هالیوود دست به اعتراض و اعتصاب می‌زنند. در دوره جنگ سرد، سناتور جو مک‌کارتی، «فهرست سیاه» تهیه کرده بود که براساس آن، شماری از بازیگران و نویسندگان را کمونیست تلقی کرده و آنان را دشمن مردم خوانده بود. در این رابطه دادگاه‌هایی برپا شد و شماری هم به زندان محکوم شدند ازجمله دالتون ترامبو.
 او یکی دیگر از قربانیان مک‌کارتیسم بود. فیلمنامه‌نویسی زبردست که در طول چهار دهه فعالیتش آثاری مثل اسپارتاکوس و تعطیلات رمی را خلق کرد. با این حال او هم مثل خیلی‌های دیگر به لیست سیاه اضافه شده بود: سلاح فراقانونی سیاستمداران که به آنها اجازه می‌داد بدون محاکمه هنرمندان مخالف‌خوان را از کار بیکار و از زندگی ساقط کنند.
 با برپایی دادگاه‌ها، یازده نفر ازجمله برتولت برشت نمایش‌نویس و شاعر آلمانی که در دوره نازیسم به آمریکا پناه برده بود، به دادگاه فراخوانده شدند. او پس از شهادتش در دادگاه آمریکا را ترک کرد. اما ده نفر از اهالی هالیوود از پاسخ دادن امنتاع کردند و آن را مغایر آزادی بیان دانستند که به «هالیوود ۱۰» معروف شدند.
 هفمری بوگارت، لورن باکال و دنی کی، لری آدلر و شماری از ستارگان هالیوودی به واشنگتن رفتند و در راهپیمایی اعتراض‌آمیز به این «فهرست سیاه» اعتراض کردند.
 بعدتر با تدام جنگ ویتنام و بالا گرفتن جنبش مدنی سیاهان آمریکا نیز شماری از بازیگران به شیوه‌های متفاوت اعتراض خود ابراز کردند که از معروف‌ترین آنها می‌توان به جین فوندا و مارلون براندو اشاره کرد.
"
64,اقتصاد,نان گران نشد، اما حالا این نان را باید با چی خورد؟,امنیت غذایی |  رژیم غذایی |  ایران |  تورم |  اقتصاد ایران |  غذا |  سبک زندگی | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 هفته گذشته دولت ابراهیمی رئیسی مدعی شد که پرونده نان را بسته و به اندازه ۴۰ درصد از کل فروش روزانه نانوایی‌ها را به عنوان یارانه به حساب آن‌ها واریز می‌کند تا آن‌ها قیمت نان را افزایش ندهند.
 اما تورم موجب شد تا بسیاری دیگر از اقلام خوراکی گران شوند و همین مساله به افزایش مصرف نان ختم شده؛ تنها عضو سفره ایرانیان که برخلاف باقی اجزایش، گران نشده است.
 در سال ۱۴۰۱ مرکز آمار ایران، میزان مصرف نان هر خانوار را در ایران حدود ۱۶۱ کیلو اعلام کرد. ۱۰ سال قبل و در سال ۱۳۹۱ میزان مصرف نان هر خانوار حدود ۱۵۰ کیلوگرم بود.
 هزینه نان هر خانواده در سال ۱۳۹۵، طبق گزارشی از سایت خبری اقتصادنیوز، حدود ۵۰۰ هزار تومان بود. در سال ۱۳۹۹ حدود یک میلیون تومان و در سال ۱۴۰۱ به دو میلیون و ۲۰۰ هزار تومان در سال رسید.
 پیگیری‌های بی‌بی‌سی فارسی نشان می‌دهد که یک خانواده چهارنفره در تهران ماهی حدود ۴۰۰ هزار تومان برای نان هزینه می‌کند که سالانه چهارمیلیون و هشتصد هزار تومان می‌شود.
 شهروندان ایرانی به گفته رئیس اتحادیه تولیدکنندگان و صادرکنندگان نان ایران، ۹۰ درصد نان سنتی و ۱۰ درصد نان‌های صنعتی یا فانتزی می‌خورند.
 از طرف دیگر، به گزارش بانک جهانی، در‌آوریل ۲۰۲۳، تورم مواد غذایی در ایران را ۷۳ درصد اعلام کرد که رتبه چهارم در جهان بعد از لبنان، زیمباوه و آرژانتین است.
 تورم موراد غذایی به دهک‌های اول تا سوم بیشترین فشار را وارد کرده و بر همین اساس مصرف نان در سه دهک پایین جامعه بیشتر از بقیه دهک‌هاست.
 مرکز آمار ایران اخیراً گزارش کرده که ۲۹ درصد از مصرف غذایی سه دهک پایین جامعه نان است. در مقبال تنها ۱۶ درصد گوشت می‌خورند.
 به نوشته پایگاه اطلاع‌رسانی و خبری جماران، «پژوهش‌های مختلف نشان می‌دهد که مصرف نان در کشور ما ۲ تا ۳ برابر کشور‌های مختلف است. این نشان می‌دهد افراد به سمت سیری شکمی حرکت می‌کنند و دریافت حداقل کالری را در برنامه خویش دارند. از سویی این یک هشدار برای کشور و مسئولین است که هرگونه گران کردن قیمت نان می‌تواند با گرسنگی جایگزین شود.»
 دولت برای کم کردن این فشار‌ها، در بودجه سال ۱۴۰۲ مبلغ ۱۰۴ هزار میلیارد تومان یارانه نان در نظر گرفته و باید آن را بین گندمکاران و نانوایی‌ها توزیع کند. و برای مدیریت مصرف آرد، کارت هوشمند نان راه‌اندازی کرد تا به نانوا‌ها یارانه پرداخت کند و به توصیه کارشناسان اقتصادی برای گران نکردن نان گوش کرد.
 کارشناسان اقتصادی می‌گویند که گران شدن نان به فاجعه انسانی منجر می‌شود.
 بیش از ۸۵ درصد از گندم تولیدی و وارداتی ایران تبدیل به نان می‌شود.
 دولت فعلا به هر طریقی که بود مشکل نان را حل کرد، ولی دولت همچنان حدود ۲۰ هزار میلیارد تومان به گندمکاران بدهکار است.
 سازمان جهانی خواربار و کشاورزی (فائو) در تازه‌ترین گزارشی که از وضعیت تولیدات کشاورزی ایران منتشر کرده، میزان تولید غلات در سال زراعی ۱۴۰۱ را ۲۱ میلیون تن اعلام کرده که ۶۰ درصد یعنی ۱۲. ۵ میلیون تن گندم است.
 در کنار تولید داخلی، بخشی از گندم مصرفی هم از خارج وارد می‌شود.
 بر اساس آمار‌های گمرک، پارسال، حدود چهار میلیون و ۴۴۵ هزار تن گندم به ارزش دو میلیارد و ۱۳ میلیون دلار وارد ایران شد که ۳۷ درصد نسبت به سال ۱۴۰۰ کمتر بود.
 ایران، سال ۱۴۰۰ حدود هفت میلیون و ۵۰۰ هزار کیلو گندم وارد کرده بود.
 بر اساس آمار‌های وزارت جهاد و کشاورزی، سالانه حدود شش میلیون هکتار از اراضی کشور، زیر کشت گندم دیم و گندم آبی می‌رود و دولت بر اساس مصوبه‌ای در سال ۱۳۶۸، موظف است هر سال خرید گندم از کشاروزان را قبل از برداشت محصول، تضمین کند.
 جهاد کشاورزی پیش‌بینی کرده بود تا پایان سال زراعی ۱۴۰۲-۱۴۰۱، در مجموع ۱۲ و نیم میلیون تن گندم در کشور تولید شود که از این میزان تولید، ۸ میلیون و ۵۰۰ هزار تن آن مشمول خرید تضمینی می‌شود.
 خبرگزاری فارس به نقل از مدیرکل غله و خدمات بازرگانی استان زنجان در ابتدای امسال گزارش کرده که خرید تضمینی گندم از کشاورزان این استان، با قیمت هر کیلوگرم ۱۵ هزار تومان محاسبه و پرداخت می‌شود.
 با این وجود، تجارت نیوز اخیراً گزارش کرده که دولت در سررسید پرداخت به کشاورزان برخلاف وعده قبلی، مبلغ ۱۱هزار و ۵۰۰ هزار تومان به کشاورزان پرداخت که این بدقولی اعتراض کشاورزان را در پی داشت.
 علیقلی‌ایمانی مدیرعامل بنیاد ملی گندمکاران به باشگاه خبرنگاران جوان گفته «با توجه به هزینه‌های بالای تولید و تورم، قیمت تمام شده گندم برای سال زراعی جدید بالای ۲۰ هزارتومان است، از این رو کشاورز نمی‌پذیرد قبل از آن که موضوع نرخ خرید در سال زراعی تعیین تکلیف شود، برای سال جدید تصمیم گرفته شود. »
 از طرف دیگر دولت از دوره‌های قبل کشت، به کشاورزان بدهکار است.
 به گزارش تسنیم، در خرداد امسال سرپرست وزارت جهاد کشاورزی بدهی دولت به گندم کاران را ۲۰هزار میلیارد تومان عنوان کرد.
 اگر کشاورزان به دلیل نارضایتی خود میزان تولید را کم کنند، طبیعی است که سبب گرانتر شدن آرد می‌شوند که در نهایت به افزایش قیمت نان میانجامد.
 به گزارش مرکز آمار در سال ۱۴۰۰، سرانه مصرف گندم در ایران ۱۶۹ کیلو گرم است. بر اساس همین گزارش میزان کل مصرف گندم در ایران در این سال ۱۴ میلیون و ۳۹۲ هزار تن بود.
 دولت‌ها از اواخر دهه ۸۰ شمسی برای حمایت به افراد کم درآمد جامعه، به نان یارانه دادند. از سال ۱۳۹۰ تا بودجه ۱۴۰۲ در مجموع مبلغ ۲۹۵ هزار میلیارد تومان یارانه نان در نظر گرفته شد.
 امسال علاوه بر تأمین ۳۶۰ هزار میلیارد تومان برای پرداخت یارانه نقدی، مبلغ ۱۰۴ هزار میلیارد تومان هم برای یارانه نان در بودجه لحاظ شد که باید پرداخت شود.
 سال ۱۳۹۰ احمدی نژاد ۵۸۰۰ میلیارد تومان یارانه نان داد. ولی در سال ۱۳۹۴ به دلیل شرایط بهتر اقتصادی یارانه پرداختی نان ۲۳۰۰ میلیارد تومان شد.
 بنابراین هروقت وضعیت اقتصادی کشور بهتر بود، زمزمه حذف یارانه نان به گوش می‌رسد.
 با این وجود، یارانه نان مانند هر موضوع اقتصادی، مخالفان و موافقان زیادی دارد و موضوع حذف یارانه و آزادسازی قیمت نان از سال ۱۳۹۰ مطرح بود. هرچند که هر دو طیف، هم موافق و هم مخالف، معتقدند که بدون جایگزین مناسب، حذف یارانه نان به یک بحران اجتماعی منجر می‌شود.
 براساس گزارش مرکز پژوهش‌های مجلس در صورت حذف یارانه نان به «کاهش انگیزه جهت توزیع خارج از شبکه»، «از بین رفتن فساد و بهره‌مندی عموم مردم از یارانه»، «جلوگیری از مصرف نان به‌عنوان خوراک غیرانسانی» و «کاهش میزان ضایعات نان » منجر خواهد شد.
 آذر ۱۴۰۱ اتاق بازرگانی تهران گزارش کرده: «اگر یارانه‌های نان و آرد حذف نشوند، چالش بوجود می‌ِآید. به این دلیل که پایین‌بودن قیمت گندم در مقایسه با جو، باعث شده استفاده از آرد گندم برای خوراک دام به‌صرفه‌تر باشد. در سال‌٩٩ با خرید تضمینی گندم و فروش آرد به قیمت‌های یارانه‌ای، دولت بالغ بر ٣۵‌هزار‌میلیارد‌تومان یارانه پرداخت کرده‌است. این رقم معادل هزینه احداث ۵٠٠ تا ٧٠٠ کیلومتر راه‌آهن دو باند (مخصوص قطار سریع‌السیر) یا ساخت ١٠٠‌هزار واحد مسکونی ٧٠ متری است. »
 احسان خاندوزی وزیر اقتصاد ایران هم اخیراً گفته: « بخش زیادی از یارانه کالا‌های اساسی به جیب همسایگان می‌رود و در سال گذشته ۳۳ درصد ارزش وزنی واردات کالا‌های اساسی داشتیم که نشان‌دهنده قاچاق آن به خارج است، چون مصرف مردم این‌قدر افزایش نیافته‌است. از سویی در دو هفته ابتدایی امسال ۲۵۰ درصد افزایش مصرف آرد داشتیم که نشان‌دهنده رانت و قاچاق آرد از کشور است. »
 سیدجواد ساداتی نژاد، وزیر سابق جهاد کشاورزی گفته بود: « یک کیسه آرد ۵۰ کیلویی در ایران ۳۸ هزار تومان است، در آن سوی مرز‌ها تا ۶۰۰ هزار تومان قیمت دارد، جلوگیری فیزیکی از قاچاق آن میسر نیست. تنها راه باقی‌مانده آزاد کردن قیمت آرد و رساندن آن به قیمت منطقه است که به صورت خودکار انجام خواهد شد. »
 عمر وزارت ساداتی‌نژاد به آزاد‌سازی قیمت قد نداد.
 با وجود این، دولت قصد حذف یارانه نان را ندارد. زیرا نگران تبعات اجتماعی آن است.
 مسعود دانشمند دبیرکل اسبق خانه اقتصاد ایران و فعال اقتصادی سال گذشته به سایت خبری فرارو گفته بود: «حذف یارانه نان اقدام مناسبی نیست. زیرا نان قوت غالب بسیاری از مردم است. و حذف یارانه و افزایش قیمت آن، تبعات جبران ناپذیری را به همراه دارد. دولت اگر می‌خواهد یارانه ترجیحی نان را حذف کند، باید در این باره برنامه و جایگزین مناسب داشته باشند. »
 دولت به جای حذف یارانه، به این توصیه‌ها بیشتر توجه کرده و در مرداد سال قبل به صورت آزمایشی کارت هوشمند نان را در بعضی از استان‌ها شروع کرد.
 روزنامه همشهری تیرماه سال گذشته از زبان مشاور وزیر اقتصاد گزارش کرده که در مرحله نخست اجرای طرح هوشمندسازی یارانه نان، ۸۵ تا ۹۰ درصد نانوایی‌های کشور به کارت‌خوان‌های مخصوص این طرح تجهیز شده‌اند. تا میزان مصرف آرد و میزان فروش نانوایی‌ها را رصد کنند.
 در نانوایی‌ها نوعی کارتخوان نصب شده که مشتری باید نوع و میزان نان مورد نیاز خود را انتخاب کند و سپس از این طریق پرداخت انجام دهد. بعد از ثبت در این کارتخوان در صف نانوایی رفته و خرید می‌کند.
 با هوشمندسازی یارانه‌های نان، سهمیه آرد مورد نیاز نانوایی‌ها کاهش یافت و آن‌ها در بهمن ۱۴۰۱ اعتراض خیابانی کردند. به این دلیل که میزان فروش آن‌ها در سامانه کمتر از اظهارات آن‌ها بود.
 بعد از اعتراض نانوا‌ها، رئیس اتحادیه نانوایان سنگکی به روزنامه همشهری گفته بود: «تأثیر نرخ آرد موجود در قیمت نان حدود ۸ تا ۱۰درصد است و اگر دولت آرد را مجانی کند، باز هم کفاف تأمین هزینه‌های نانوایی‌ها را نمی‌دهد. به‌دلیل بالا رفتن هزینه مایه‌خمیر، دستمزد کارگر، هزینه خوراک، مالیات و هزینه‌های حامل‌های انرژی، با این فرایند هم نانوا‌ها از پس تأمین هزینه‌های واحد صنفی برنمی‌آیند.»
 در نهایت دولت تصمیم گرفت که نانوا‌ها را راضی کند. قرار شد آن‌ها تمام فروش را در سامانه هوشمند ثبت کنند و دولت معادل ۴۰ درصد از فروش روزانه را به آن‌ها یارانه دهد.
 بررسی‌های بی‌بی‌سی فارسی نشان می‌دهد که مشکل قیمت نان ظاهراً حل شده ولی مشکل کیفیت نان همچنان باقی است. در سطح شهر دو نوع نانوایی دولتی و آزاد وجود دارد. شهروندان از کیفیت و حتی وزن نان دولتی گله‌مند هستند.
 با این وجود، فعلا نانوا‌ها، دولت و مردم تا حدودی از اوضاع نان راضی هستند اما گندمکاران همچنان از دولت و پرداخت‌هایش دلخور.
"
65,اقتصاد,آیا ایران می‌تواند تامین کننده تکنولوژی مورد نیاز برای زیرساخت انرژی آفریقا باشد؟,اقتصاد جهان |  نفت و گاز |  کنیا |  آفریقا |  ایران |  اقتصاد ایران | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 ابراهیم رئیسی به عنوان رییس جمهور ایران پس از ۱۱ سال در حالی راهی آفریقا شد که جمهوری اسلامی در این چهار دهه همواره نگاه ویژه ای به آفریقا در سیاست خارجی خویش داشته است.
 به گفته علی بهادری‌جهرمی سخنگوی دولت هدف اصلی این سفر، ارتقاء روابط با کشورهای دوست و همسو، توسعه بازار محصولات دانش‌بنیان، همکاری در ایجاد و توسعه مراکز فناوری و نوآوری مشترک، صادرات خدمات فنی، مهندسی، کشاورزی و پزشکی، و به طور کلی تنوع‌بخشی به مقاصد صادراتی جمهوری اسلامی ایران است.
 در حال حاضر قاره آفریقا به خاطر وجود منابع زیاد و ذخایر فلز و عنصرهای گرانبها که در مسیر گذار انرژی مثل ساخت باتری های لیتیومی مورد نیاز هستند، به محل رقابت قدرتهای بزرگ تبدیل شده است. قدرتهای منطقه ای خاورمیانه نیز در صدد افزایش روابط خویش با کشورهای آفریقایی هستند.
 علیرغم پتانسیل بالای آفریقا حجم تجارت ایران با کشورهای آفریقایی قابل قیاس با حجم تجارت آمریکا، روسیه، چین یا ترکیه نیست.
 سهم ایران از تجارت قاره آفریقا که تقریباً ۱۲۰۰ میلیارد دلار است، در حال حاضر تنها ۰.۱ درصد است.
 صادرات ایران به این قاره در سال‌های گذشته به طور متوسط ۶۰۰ میلیون دلار بوده است. با این حال، با تلاش‌های انجام شده، حجم تجارت با قاره آفریقا در سال اخیر به بالای ۱ میلیارد دلار رسیده است.
 کارشناسان انرژی در ایران بر این باور هستند که توسعه روابط ایران با کشورهای قاره آفریقا در حوزه انرژی فرصتی مثبت است.
 این همکاری شامل توسعه زیرساخت‌های انرژی، انتقال و توزیع انرژی، توسعه منابع تجدیدپذیر و تبادل تکنولوژی و دانش فنی است. این تعامل می‌تواند به توسعه و رشد اقتصادی، تبادل فرهنگ و تجارت مفید بین دو طرف منجر شود.
 قاره آفریقا صادرکننده نفت و گاز است. اما با وجود تولیدکنندگان مهم و ظرفیت‌های استخراج و تولید گاز طبیعی، همچنان امکان همکاری در حوزه انرژی وجود دارد. اقدامات در برخی کشورهای آفریقایی و در ابعاد کوچکتر می‌تواند مفید باشد، مانند توسعه همکاری‌های تجاری، ارائه فناوری و تأمین فراورده‌های نفتی.
 در دوران بحران انرژی و پس از حمله روسیه به اوکراین نقش آفریقا در امنیت انرژی اروپا افزایش یافت و به تدریج نقش آفریقا هم در امنیت عرضه انرژی و هم در پروسه گذار انرژی افزایش خواهد یافت طبیعی است که رقابت در این قاره بین کشورهای عمده تولیدکننده و صادر کننده انرژی و تکنولوژی بیش از این هم افزایش یابد.
 پیش از انقلاب ایران در آفریقای جنوبی پالایشگاه فراسرزمینی داشت. شرایط تحریمی و حکومت آپارتاید در آفریقای جنوبی باعث شد تا ایران سهام خود را رد پالایشگاه فراسرزمینی در آفریقای جنوبی بفروشد.
 یکی از مواردی که می توان انتظار داشت در جریان سفر رئیسی به آفریقا مورد توجه قرار گیرد احداث پالایشگاههای فراسرزمین در آفریقا توسط ایران است.
 کارشناسان انرژی در ایران بر ضرورت احداث پالایشگاههای فراسرزمینی ایران در آفریقا تاکید می کنند. بر این اساس کشورهای قاره آفریقا می‌توانند یک پتانسیل خوب برای ایران در انتقال دانش و فناوری در حوزه‌های مختلف باشند.
 ایران با تجربه‌های خود در طراحی پالایشگاه و تجهیزات نفتی، مانند پالایشگاه خلیج فارس، قادر است در این زمینه در قاره آفریقا فعالیت کند.
 همچنین، در حوزه انتقال دانش فنی نیز ایران تجربیات قابل توجهی دارد و می‌تواند اقدامات مفیدی در این زمینه در قاره آفریقا انجام دهد.
 ابراهیم رئیسی روز چهارشنبه در جریان سفر به کنیا از پتانسیل ایران برای همکاری با کنیا در بخش پتروشیمی خبر داد. به گفته رئیسی ایران در حوزه‌های مواد پتروشیمی، کشاورزی، شیلات و علم و فناوری دارای تجربه‌ها و دستاوردهای بسیار ارزشمندی است.
 باید در نظر داشت که متنوع‌سازی بازارهای هدف صادرات محصولات پتروشیمی و فرآورده‌های پلیمری، یکی از سیاست‌های کلیدی تجارت پتروشیمی ایران در دوران پسابرجام است.
 در دوران برجام محموله‌های پتروشیمی ایران به برخی از کشورهای قاره آفریقا مانند الجزایر، نیجریه، کنیا، تانزانیا و آفریقای جنوبی صادر شد.
 در آن زمان شرکت‌های مختلف نیز بازاریابی برای افزایش صادرات محصولات پتروشیمی به کشورهای قاره آفریقا را در دستور کار خود قرار داده‌اند و با حضور در نمایشگاه‌های منطقه‌ای و اعزام هیات‌های تجاری، این فرآیند را تسریع کرده‌ بودند.
 اردیبهشت گذشته احمد اسدزاده معاون وزیر نفت در امور بین الملل و بازرگانی در گفتگو با خبرگزاری فارس گفته بود که ارزش واردات ۸ قلم از محصولات نفتی توسط آفریقا سالانه ۱۰۰ میلیارد دلار است که اگر فقط ۱۰ درصد از این بازار به ایران اختصاص پیدا کند معادل ۱۰ میلیارد دلار است.
 به گفته اسدزاده با توجه به اطلاعات مربوط به ظرفیت پالایشی آفریقا، که تقریباً ۳ تا ۴ میلیون بشکه در روز است و نیمی از آن غیرفعال است، ایران می‌تواند فرصتی را داشته باشد تا با ارائه خدمات فنی و مهندسی، این ظرفیت را احیا کند.
 با وجود اینکه ایران قصد دارد حجم تجارت با آفریقا را در کوتاه مدت به دو میلیارد دلار برساند اما اگر این هدف هم عملیاتی شود نمی تواند راضی کننده باشد.
 به گفته اسدزاده به منظور توسعه تجارت با قاره آفریقا، ایجاد خطوط کشتیرانی و روابط بانکی می‌تواند اقدامات مؤثری باشند. در سال ۱۴۰۰، ۱.۲ میلیون تن انواع محصولات پتروشیمی به ارزش ۵۵۴ میلیون دلار به آفریقا صادر شده است، در حالی که این عدد در سال ۱۳۹۹ حدود ۱۱۲ میلیون دلار بوده است.
 با ایجاد خطوط کشتیرانی مستقیم و روابط بانکی، امکان افزایش صادرات و تسهیل در تبادل تجاری با قاره آفریقا وجود دارد. این در حالی است که عربستان سعودی در سال ۲۰۱۲ فقط به آفریقای جنوبی بیش از چهار میلیارد دلار صادرات داشته بود.
 با توجه به بازار خوب آفریقا برای محصولات پتروشیمی ایران باید پرسید که چرا این پتانسیل تا به امروز بصورت کامل مورد استفاده قرار نگرفته است.
 محمد خطیبی نماینده سابق ایران در اوپک معتقد است که ساخت پالایشگاه و سرمایه‌گذاری در قاره آفریقا همراه با هزینه بالا و نیاز به زمان طولانی است. اما از طریق بهره‌برداری از پتانسیل پالایشگاه‌های موجود در این کشورها، ایران می‌تواند سرمایه‌گذاری کند و صادرات خود را افزایش دهد.
 به گفته خطیبی ایران با نشان دادن پتانسیل‌های بالایی در حوزه پالایشگاه و توانایی در ارتقا پالایشگاه‌های کشورهای دیگر، به افزایش صادرات خود گام برده است. بدون شک، کشورهای قاره آفریقا نیز می‌توانند گزینه‌های مناسبی برای همکاری در این حوزه باشند.
 ایران برای افزایش سطح همکاریهای خود با کشورهای آفریقایی در بخش انرژی با چالشهای زیادی نیز روبروست. روسیه روابط خویش را با کشورهای آفریقایی به بالاترین سطح در دهه های اخیر رسانده است سرمایه گذاری چین و آمریکا در زیر ساختار انرژی آفریقا به سرعت در حال افزایش می باید چین نگاه ویژه ای به آفریقا در پروژه راه ابریشم خویش دارد.
 ایران از منابع مالی زیاد برای سرمایه گذاری در زیر ساختار انرژی آفریقا برخوردار نیست اما با توجه به تخصص مهندسان ایرانی در بخش نفت می تواند با تعمیر و ارتقا برخی پالایشگاهای آفریقای به تدریج نقش خود را در امنیت عرضه انرژی و زیر ساختار آفریقا افزایش دهد که این امر هم باعث افزایش حجم تجارت بین تهران و کشورهای آفریقایی شود و هم به تدریج زمینه افزایش نفوذ سیاسی ایران در منطقه را فراهم می آورد.
 دولت ابراهیم رئیسی نیازمند بازشناسی پتانسیل بازار آفریقا بویژه در بخش انرژی است. باید شرایط حضور بخش خصوصی ایران در آفریقا فراهم تر شود طبیعی است که تداوم تحریمها نیز باعث تردید کشورهای آفریقایی برای ارتقای روابط تجاری با ایران خواهد بود انرژی می تواند فصل جدیدی در روابط ایران با آفریقا را رقم زند.
"
66,اقتصاد,بزرگراه تهران-شمال؛ «گران‌ترین و طولانی‌ترین پروژه راه‌سازی ایران» با طلسمی ۵۰ ساله,ایران |  فساد مالی در ایران |  اقتصاد ایران |  ابراهیم رئیسی | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 ابراهیم رئیسی در حالی اخیرا بخشی از بزرگراه تهران-شمال را افتتاح کرد که برخی از ناظران تحولات اقتصادی، این پروژه را «طولانی‌ترین و گران‌ترین پروژه راه‌سازی ایران» توصیف کرده‌اند.
 دولت جمهوری اسلامی زمانی وعده داده بود که این بزرگراه تا سال ۱۳۸۰ افتتاح می‌شود. اما حالا صحبت از سال ۱۴۱۰ است؛ وعده‌ای که هنوز روشن نیست محقق خواهد شد یا نه.
 طرح ساخت این بزرگراه ۱۲۱ کیلومتری که قرار است تهران را به چالوس و نوشهر وصل کند، به پیش از انقلاب باز می‌گردد. اما انقلاب موجب شد تا این طرح برای مدت‌ها متوقف شود.
 به بیان دیگر آقای رئیسی بخشی از پروژه‌ای را کلنگ‌زده که دو نظام سیاسی «پادشاهی» و «جمهوری اسلامی» و نزدیک به ۲۰ دولت مختلف را در ایران دیده و چند میلیون متر مکعب زمین و ۱۹۴هزار میلیارد تومان پول بلعیده، ولی هنوز به پایان نرسیده است.
 اهداف پروژه، کوتاه کردن مسافرت، کاهش آلودگی هوا و پایین آوردن مصرف سوخت اعلام شده است.
 برخی رسانه‌ها گزارش داده‌اند که در دولت اکبر هاشمی رفسنجانی، رحمان گلزار شبستری، طراح شهرک اکباتان به ایران بازگشت و پیشنهاد کرد که در ازای دریافت بخشی از اراضی پایان بزرگراه، آن را ظرف پنج سال بسازد و تحویل بدهد. اما مخالفت مجلس موجب شد تا با این پیشنهاد موافقت نشود و او بار دیگر به آمریکا بازگشت.
 همچنین گفته شد که یک شرکت فرانسوی داوطلب احداث آزادراه با سرمایه خود طی پنج سال بود. شرط شرکت، وصول عوارض از وسایط نقلیه عبوری در مدت ۱۰ سال بود. مجموع هزینه‌ها، طبق برآورد آن زمان ۷۵ میلیون تومان بود. این طرح هم رد شد.
 تا این‌که سرانجام در سال ۱۳۷۵ ساخت این پروژه به بنیاد مستضعفان سپرده شد. برخلاف انتظارها، تا پایان کار دولت محمد خاتمی هیچ خبری حتی از نزدیک شدن این پروژه به خط پایان منتشر نشد. بعد از پایان کار خاتمی تا امروز، هرکس در ایران به مقام ریاست جمهوری رسیده، دستکم یک بار آزادراه تهران-شمال را «افتتاح» کرده است. اما هنوز ساخت این بزرگراه ادامه دارد!
 این آزادراه ۱۲۱ کیلومتر است. و قرار است که مسافرت بین تهران تا چالوس را ۶۵ کیلومتر کمتر و دو ساعته کند. و به طور تقریبی مصرف سوخت را حدود ۸۶ میلیون لیتر معادل ۳۵ درصد کم کند.
 در مسیر رفت و برگشت این آزادراه ۱۹۲ رشته تونل به طول ۴۹ کیلومتر، ۹۵ پل به طول ۱۳ کیلومتر قرار دارد. و در مجموع حجم عملیات خاک‌ریزی و خاک‌برداری آن حدود ۴۰ میلیون متر مکعب است.
 این پروژه چهار بخش دارد.
 بخش اول از بزرگراه شهید همت در شهر تهران شروع می‌شود و ۱۶ تونل دارد. مسافرت را ۶۰ کیلومتر کم می‌کند. قطعه یک، از سال ۱۳۷۵ شروع و سال ۱۳۹۸ افتتاح شد.
 قطعه دوم حدود ۲۲ کیلومتر است و مسیر را حدود پنج کیلومتر کم می‌کند. ۸۶ درصد از این طرح تکمیل شده و در تیر ۱۴۰۲ «مسیر رفت» این پروژه به سمت شمال، افتتاح شد.
 قطعه سوم پروژه آزادراه تهران-شمال، با طول ۴۷ کیلومتر هنوز شروع نشده‌است.
 قطعه چهارم از مرزن‌آباد تا چالوس حدود ۲۰ کیلومتر است. و از سال ۱۳۷۵ شروع و در سال ۱۳۹۱ افتتاح شد.
 از سوی دولت، مزایای مطرح شده برای آزادراه زیاد است.
 دولت می‌گوید که به دلیل فرسودگی جاده چالوس، رانش زمین، سیل و ریزش کوه، آزادراه تهران-شمال باید جایگزین جاده چالوس شود.
 به گفته خیرالله خادمی، معاون وزیر راه و شهرسازی، جاده چالوس خطرناک است در حالی که در قطعه چهار آزادراه که از سال ۱۳۹۱ افتتاح شد تا سال ۱۴۰۲ تصادف شدید و حتی منجر به جراحت گزارش نشد.
 از طرف دیگر، دولت مدعی است که پروژه آزادراه تهران-شمال به منظور تأمین ارتباط مطمئن، سریع و ارزان بین منطقه شمالی و مرکزی کشور و سهولت ارتباط با کشور‌های همسایه شمالی اجرایی می‌شود.
 با وجود مزایایی که دولت برای این پروژه مطرح می‌کند، فعالان محیط زیست، انتقادات زیادی به این طرح دارند.
 پرویز فتاح، رئیس بنیاد مستضعفان انقلاب اسلامی در سال ۱۳۹۹ در مصاحبه‌ای تلویزیونی گفته بود که پروژه تهران-شمال به مدت چهار سال به خاطر مشکلات محیط زیستی خوابید.
 به گفته ناصر محرم نژاد معاون سازمان حفاظت محیط زیست (در دولت پنجم و ششم)، محل پروژه، حدود ۴۰۰ هزار هکتار از مناطق حفاظت شده را در بر می‌گیرد.
 تأثیر این آزادراه بر جانوران کمیاب و حتی در معرض انقراضی که در جنگل‌های نسبتاً بکر ارتفاعات البرز زندگی می‌کنند یکی از نگرانی‌های مهم فعالان محیط زیست بوده‌است. همچنین، برای احداث این آزادراه بخشی از جنگل‌ها و کوه‌ها در جاده چالوس را برش داده‌اند.
 برخی ناظران تحولات اقتصادی معتقدند که پروژه ساخت بزرگراه تهران-شمال، طولانی‌ترین پروژه راه‌سازی کشور است.
 مشکلات مالی، درگیری بین پیمانکاران، بستن قرارداد با پیمانکارانی که صلاحیت کافی برای اجرای چنین پروژه‌ای نداشتند، فساد گسترده مالی و در نهایت عدم توجه به پیامدهای محیط زیستی از جمله عوامل تأخیر این پروژه است.
 این طرح به صورت میانگین سالی یک کیلومتر و ۲۰۰ متر پیشرفت داشته و به گفته برخی از کارشناسان سالانه حدود دو درصد از طرح پیش رفته است.
 در حال حاضر قطعه یک، دو و چهار این پروژه تکمیل و افتتاح شد.
 اکبر ترکان وزیر راه و ترابری دولت هاشمی رفسنجانی گفته است که در سال ۱۳۷۵ بواسطه «سفارش از جایی»، پروژه را به بنیاد مستضعفان واگذار کرده و از این کار خود پشیمان است، «چرا که بنیاد در کار خود ناتوان بود».
 چندسالی به دلیل درگیری بین سپاه و بنیاد مستضعفان طرح متوقف شد.
 در سال ۱۳۹۱، نیکزاد وزیر راه و شهر‌سازی دولت احمدی نژاد پروژه را از دست بنیاد گرفته و به قرارگاه سازندگی خاتم الانبیا، شرکت پیمانکاری وابسته به سپاه داد.
 این دعوا تا سال ۱۳۹۴ ادامه داشت و در این سال، دولت مجدداً این پروژه را به بنیاد مستضعفان برگرداند.
 برخی روستاییان حاشیه بزرگراه هم از منتقدان این بزرگراه هستند و به وضوح پیداست که در زمان طراحی آن، به بسیاری از اثرات چنین پروژه‌ای بر روی زندگی ساکنین زمین‌های اطراف آن، توجهی نشده است.
 مدیر پروژه آزادراه تهران-شمال، پایان تابستان ۹۷گفته بود: «پروژه دارای معارض است. و رفع مشکل معارض زمان‌بر است.»
 «معارض» اصطلاحی حقوقی است و به کسی گفته می‌شود که بر روی یک ملک، ادعای مالکیت دارد، اما سندی که ارائه می‌‌کند مورد تایید نیست و دادگاه باید به آن رسیدگی کند. معارضین این بزرگراه نیز کسانی هستند که بر روی مالکیت بخشی از زمین‌های این پروژه، به دلایل مختلف (از جمله «حق آب و گل») ادعا دارند.
 هزینه ساخت این پروژه در سال ۱۳۵۶ در مجموع ۷۵ میلیون تومان برآورد شد. ولی از سال ۱۳۷۵ تا سال ۱۴۰۲ به گفته مدیران دولتی، برای پروژه مبلغ ۹هزار و ۴۱۳ میلیارد تومان هزینه شد. و برای ادامه طرح مبلغ یک و نیم میلیارد دلار دیگر نیاز است.
 اما برآورد‌های دیگری هم وجود دارد.
 به نوشته روزنامه دنیای اقتصاد، به قیمت ارز امروز، مبلغ ۱۹۵ هزار میلیارد تومان برای کل این پروژه هزینه شد.
 هزینه‌های این پروژه به صورت نصف، نصف بین دولت و بنیاد مستضعفان تقسیم می‌شود.
 اما این همه ماجرا نیست.
 بنیاد مستضعفان در کنار پیش فاکتور ۴۴ هزار میلیارد تومانی که اخیراً برای شروع قطعه سوم به دولت داده، طبق قرارداد باید چند میلیون متر زمین با قیمت ۱۴۰۰ تومان برای هر متر، دریافت کند.
 خیرالله خادمی، مدیرعامل شرکت ساخت و توسعه زیربنا‌های حمل و نقل اخیر گفته است: « درسال ۱۳۷۵، بنیاد مستضعفان متعهد شد آزادراه تهران- شمال را در مدت زمان هفت سال در ازای دریافت ۱۰ میلیون متر مربع از اراضی حاشیه آزادراه تهران-شمال و دریافت عوارضی ۱۰ ساله، بسازد. این قرارداد بعداً تغییر کرد. و میزان زمین واگذاری و سال دریافت عوارض بیشتر شد.»
 این روز‌ها خبر‌های منتشر شده که بنیاد ۱۸ میلیون متر مکعب زمین با مبلغ متری ۱۴۰۰تومان، بابت هزینه و استهلاک دارایی خود از دولت دریافت کرد.
 اما هزینه‌های که دولت برای پروژه‌ها اعلام می‌کند بسیار کمتر از این مبالغ است.
 در سال ۱۳۹۱ زمان افتتاح قطعه چهارم از این آزادراه، خبرگزاری ایرنا نوشت برای این قطعه مبلغ ۲۱۳ میلیارد تومان هزینه شد.
 در سال ۱۳۹۸‌امیر غفاری، معاون وزیر راه دولت دوازدهم، قطعه یک این آزادراه با هزینه‌ای بیش از ۴ هزار و ۱۰۰ میلیارد تومان افتتاح شد.
 در تیر۱۴۰۲ مدیرعامل شرکت ساخت و توسعه زیربنا‌های حمل و نقل کشور گفته مبلغ پنج هزار و ۱۰۰ میلیارد تومان برای قطعه دوم (فقط برای ساخت باند غربی و مسیر رفت) هزینه شد.
 ولی برای قطعه سوم پروژه هزینه مالی خاصی مورد نیاز است.
 یکی از معاونین وزیر راه و شهرسازی پارسال گفته است: « مطالعات فاز سوم آزادراه تهران-شمال انجام شده و برای ساخت آن به اعتباری حدود ۱. ۵ میلیارد دلار نیاز داریم.»
 روزنامه دنیای اقتصاد در ۱۷ تیر ۱۴۰۲ نوشت: «یک شرکت چینی از طریق تهاتر نفت ایران، قطعه سوم آزادراه تهران-شمال را می‌سازد. »
 تا سال ۱۳۹۴ حدود ۶۰۰ کارگر چینی روی این پروژه کار می‌کردند ولی مدیران بنیاد مستضعفان به دلیل «بدقولی» بعد از ۱۷سال، پیمانکار چینی را از این پروژه کنارگذاشت.
 دولت اعلام کرده که ساخت قطعه سوم آزادراه تهران-شمال در صورت تامین مالی هشت سال زمان می‌برد و ۱۴۱۰ به پایان می‌رسد.
 در مقابل این هزینه‌ها، بنیاد مستضعفان دریافت عوارض را چند وقتی است که شروع کرده‌است.
 در حال حاضر نرخ عوارضی قطعه یک آزادراه تهران- شمال در روز‌های عادی ۳۸ هزار تومان و در ایام تعطیل ۵۰ هزار تومان است.
 همچنین قیمت عوارضی تونل البرز در قطعه دوم در روز‌های عادی ۳۰ هزار تومان و در روز‌های تعطیل ۵۰ هزار تومان است.
 نرخ عوارضی در قطعه چهارم هم ۱۲ هزار و روز‌های تعطیل ۳۰ هزار تومان در نظر گرفته شده‌است. یعنی هزینه عبور از قطعات یک و دو آزادراه تهران-شمال که سازنده آن دولت و بنیاد مستضعفان هستند به ۱۵۰ هزار تومان و هزینه رفت و برگشت از این آزادراه با احتساب قطعه ۴ برای هر خودرو به بیش از ۳۰۰ هزار تومان می‌رسد.
"
67,اقتصاد,تحقیقات در مورد استفاده از «کار اجباری اویغورها» توسط نایک کانادا و یک شرکت معدن طلا,اقتصاد جهان |  کانادا |  چین |  حقوق بشر | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 یک نهاد نظارتی در کانادا تحقیقاتی را در مورد ادعاهایی مبنی بر استفاده نایک کانادا و یک شرکت معدن طلا از کار اجباری اویغورها در فعالیت‌هایشان در چین آغاز کرده است.
 تحقیقات این نهاد در پی شکایت‌های ارائه شده توسط ائتلافی از گروه‌های حقوق بشری صورت می‌گیرد.
 نایک می‌گوید که دیگر با شرکت‌هایی که متهم به استفاده از کار اجباری اویغورها (اقلیت مسلمان قومی ساکن در منطقه سین کیانگ چین)هستند، ارتباطی ندارد.
 شرکت استخراج معدن طلای داینستی گلد هم می‌گوید این اتهامات پس از خروج آنها از منطقه مطرح شده است.
 گزارش سازمان ملل متحد در سال ۲۰۲۲ نشان داد که چین مرتکب «نقض جدی حقوق بشر» علیه اویغورها، اقلیت مسلمان قومی ساکن در منطقه سین کیانگ شده است که «ممکن است جنایات بین‌المللی، به ویژه جنایت علیه بشریت باشد».
 پکن این اتهامات را رد می‌کند.
 رسیدگی به نایک کانادا و شرکت داینستی گلد اولین تحقیقات نهاد ناظر اخلاقی کانادا (Core) از زمانی است که مکانیسم شکایت آن در سال ۲۰۲۱ راه‌اندازی شد.
 این نهاد مدعی است که شرکت نایک کانادا با چندین شرکت چینی برای تامین محصولاتش رابطه داشته است. یک موسسه سیاست‌گذاری استرالیا (ASPI) این شرکت‌های چینی را به عنوان شرکت‌هایی شناسایی می‌کند که از کار اجباری اویغورها استفاده می‌کنند یا از کار آنها سود می‌برند.
 این موسسه استرالیایی در سال ۲۰۲۰، گزارشی منتشر کرد که در آن تخمین می‌زند بیش از هشتاد هزار اویغور برای کار در کارخانه‌ها در سراسر چین منتقل شده‌اند.
 بر اساس این گزارش، این شرکت (نایک) «هیچ گام مشخصی برای اطمینان قطعی از اینکه کار اجباری در زنجیره تامین آنها دخیل نیست، برنداشته است».
 نایک می‌گوید که دیگر با این شرکت‌ها ارتباطی ندارند و اطلاعاتی در مورد شیوه‌های بررسی دقیق آنها در این مورد ارائه کرده است.
 بر اساس این گزارش، نایک ملاقات با بازرس این موسسه را رد کرد، اما نامه‌ای ارسال کرد و گفت: «ما نگران گزارش‌های مربوط به کار اجباری در منطقه خودمختار اویغور سین کیانگ هستیم».
 نایک در این نامه افزود که محصولات خود را از این منطقه تهیه نمی‌کند و در قرارداد خود با تامین‌کنندگان محصولاتش تاکید کرده که آنها از منسوجات منطقه اویغور سین کیانگ استفاده نکنند.
 گزارش مربوط به شرکت استخراج داینستی گلد هم نشان می‌دهد که این شرکت از کار اجباری اویغورها در معدنی در چین سود برده. داینستی گلد اکثریت سهام این معدن استخراج طلا در چین را در اختیار دارد.
 این شرکت معدن‌کاری می گوید که کنترل عملیاتی بر معدن ندارد و این اتهامات پس از خروج این شرکت از منطقه مطرح شده است.
 آیوی چونگ، مدیر اجرایی این شرکت به شبکه خبری سی‌بی‌سی گفت که گزارش اولیه «کاملاً بی‌اساس» است.
 وظیفه نهاد ناظر اخلاقی در کانادا آن است که شرکت‌های پوشاک، معدن، و نفت و گاز کانادایی را بابت نقض‌های احتمالی حقوق بشر ناشی از فعالیت‌های خارج از کشور آنها به پاسخگویی وادارد، از جمله موارد احتمالی نقض حقوق بشر در چرخه تامین و تولید محصولاتشان.
 شری مایرهافر، یک بازپرس این نهاد در نسخه‌ای از ارزیابی اولیه خود که روز سه‌شنبه علنی شد، گفت: «از نظر آنها، ادعاهای مطرح شده توسط شاکیان مسائل جدی را در مورد سوءاستفاده احتمالی از حق شناخته شده بین‌المللی برای رهایی از کار اجباری مطرح می‌کند.»
 او افزود« ماموریت ما حل و فصل شکایات مربوط به حقوق بشر به شیوه‌ای منصفانه و بی‌طرفانه است تا به افراد آسیب دیده کمک کنیم و رویه‌های مسئولانه تجاری شرکت‌های درگیر را تقویت کنیم.»
 این نهاد ناظر به شکایاتی که توسط ائتلافی از ۲۸ سازمان جامعه مدنی در ژوئن ۲۰۲۲ ارائه شده بود، رسیدگی کرده است.
 به غیر از شکایات علیه نایک و داینستی گلد، ۱۱ شکایت دیگر نیز وجود داشت که این نهاد ناظر به زودی گزارش‌هایی در مورد آنها منتشر خواهد کرد.
 بی‌بی‌سی با هر دو شرکت برای اظهار نظر تماس گرفته است.
"
68,اقتصاد,عراق بدهی خود بابت خرید گاز از ایران را با نفت خام پرداخت می‌کند,نفت و گاز |  تحریم ایران |  روابط خارجی ایران |  اقتصاد ایران |  عراق | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 به گفته محمد شیاع سودانی، نخست وزیر عراق، این کشور بدهی خود بابت خرید گاز از ایران را به جای دلار با نفت خام پرداخت می‌کند تا از این طریق مشکل تاخیر در انتقال پول از بغداد به تهران حل شود.
 نخست وزیر عراق گفته است پس از تاخیر در پرداخت بدهی‌های این کشور به ایران- که موافقت آمریکا را هم به همراه داشت- صادرات گاز ایران از اول ژوئیه به بیش از نصف کاهش یافت که حالا مقام‌های ایرانی پذیرفته‌اند با دریافت نفت، صادرات به روال سابق ادامه یابد.
 آقای سودانی گفته که این توافق اخیرا در جریان دیدار با هیئت ایرانی در بغداد حاصل شده است.
 عراق برای تامین نیازهای داخلی به شدت نیازمند واردات برق و گاز از ایران است و واردات برق و گاز از ایران حدود ۴۰ درصد نیاز این کشور را تامین می‌کند. در تابستان که گرمای هوا در عراق تا ۵۰ درجه هم می‌رسد، برق در این کشور بیش از پیش هم ضروریست.
 میزان بدهی معوق عراق به ایران حدود ۱۱ میلیارد یورو اعلام شده که به دلیل تحریم‌های آمریکا پرداخت این بدهی با مشکل روبروست؛ موافقت آمریکا با پرداخت این بدهی فقط مشمول اقلام غیرتحریمی نظیر دارو و غذاست.
 نخست وزیر عراق می‌گوید طرح مبادله گاز با نفت، از قطع برق جلوگیری خواهد کرد.
 او گفته: «ما نمی‌توانیم تا دو یا سه سال دیگر به شهروندانمان در هر تابستان بگوئیم آنها (ایران) گاز را قطع کردند یا گاز را باز کردند.»
 ایالات متحده آمریکا از عراق که دومین تولید کننده بزرگ نفت در اوپک محسوب می‌شود، خواسته وابستگی خود را به گاز ایران کاهش دهد.
 عراق حدودا ۴ میلیارد دلار در سال هزینه واردات گاز و برق از ایران می‌کند؛ هر چند قدم‌هایی هم برای کاهش وابستگی به ایران برداشته است.
 دو روز پیش این کشور قراردادی را با شرکت «توتال انجینز» امضا کرد که شامل عملیات بهره‌برداری گاز از میادین گازی جنوب بصره در این کشور است.
 ماه گذشته هم این کشور از شرکتهای خارجی برای مناقصه‌های اکتشاف و توسعه ۱۱ میدان گازی جدید دعوت کرده بود.‌
 اواخر خرداد ماه بود که آمریکا با آزاد سازی بخشی از منابع مالی مسدود شده ایران در عراق موافقت کرد؛ البته دسترسی ایران به این پول به اقلام «بشردوستانه» محدود شد.
 مقام‌های ارشد عراقی گفته بودند که با مجوز آمریکا، بغداد می‌تواند ۲ میلیارد و هفتصد و شصت میلیون دلار از بدهی خود را بابت خرید گاز و برق به ایران پرداخت کند.
 اخیرا اما اتاق‌ بازرگانی ایران و عراق اعلام کرده بود تبدیل دینارهای پرداختی به حواله‌های دلاری نیازمند مجوز آمریکاست.
 به گفته منابع ایرانی بیشتر بدهی عراق به ایران به حساب شرکت‌های توانیر و شرکت ملی گاز ایران در بانک «تی‌بی‌آی» عراق، به دینار پرداخته شده است.
 دبیر اتاق مشترک بازرگانی ایران و عراق گفته بود تهران امکان برداشت از این حساب را دارد اما «مشکل زمانی ایجاد می‌شود که بخواهیم دینار را تبدیل به حواله ارزی کنیم و وقتی می‌خواهیم آن را به دلار تبدیل کنیم بازیگر ثالثی در این بین نقش بازی می‌کند و آن آمریکاست.»
 «از آنجایی‌که ارز رایج عراق در تجارت خارجی دلار است، تبدیل منابع دیناری به دلار باید مجوز فدرال رزرو آمریکا را داشته باشد.»
 با خروج آمریکا از توافق هسته‌ای ایران با قدرت‌های بزرگ جهانی، واشنگتن در مقاطعی عراق را مشمول معافیت‌های کوتاه‌مدت کرد و واردات انرژی از ایران ادامه یافت.
 اما تحریم‌ها مشکلی بر سر راه انتقال پول به ایران بود که باعث اختلال در روند صادرات انرژی ایران به عراق هم می‌شد.
 تعویق در پرداخت این بدهی‌ها طی سال‌های گذشته در موارد بسیاری منجر به توقف یا اختلال موقت در صادرات از ایران شده است.
"
69,اقتصاد,اولین گروه گردشگران ایرانی برای دیدن بخش‌هایی از مصر از تهران به «شرم‌الشیخ می‌روند»,گردشگری |  ایران |  مصر |  صنعت گردشگری و تفریح | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 محمد حسین سلطانی‌فر، رئیس دفتر حافظ منافع ایران در قاهره اظهارات مقام‌ها‌ی مصری درباره سفر اولین گروه گردشگران ایرانی از مصر را تائید کرده است؛ او البته زمان دقیقی برای اعزام این گروه از مسافران اعلام نکرد.
 بر اساس آنچه گفته شده، قرار است این گروه از مسافران ایرانی با پرواز مستقیم از ایران به شهر ساحلی «شرم‌الشیخ» بروند.
 شهر ساحلی «شرم‌الشیخ» از مناطق پربازدید گردشگران خارجی است در جنوب شبه جزیره سینا واقع شده است.
 بیشتر مناطق شبه جزیره سینا خشک و بیابانیست و قاهره، پایتخت این کشور در آن واقع نشده است.
 آقای سلطانی‌فر گفته: «این موضوع حاصل و نتیجه مصوبه اخیر دولت مصر است که برای اولین بار این اجازه را صادر کرد که گردشگران ایرانی بتوانند با سفر به مصر از منطقه شرم الشیخ بازدید کنند.»
 رئیس دفتر حافظ منافع تصمیم اخیر دولت مصر در صدور مجوز برای سفر گردشگران ایرانی به این کشور را «دریچه‌ای در جهت ارتقاء روابط سیاسی دو کشور در سطح سفارت» دانسته است.
 دیروز بعضی منابع خبری در مصر به نقل از وزیر گردشگری در این کشور گفته بودند که مصر پذیرای اولین گروه گردشگران ایرانیست که با پرواز مستقیم از تهران به شرم الشیخ می‌روند.
 تعداد این گروه از گردشگران ایرانی ۲۵ نفر اعلام شده که بازدید آنها از مصر به جنوب سینا و نوبیع و طابا محدود شده است.
 در اوایل فروردین ماه سال جاری بود که مصر اعلام کرد قوانین مرتبط با ویزا برای گردشگران خارجی از جمله ایران را تسهیل خواهد کرد.
 تصمیم اخیر دولت مصر برای صدور ویزا به مسافران ایرانی بخشی از سیاست‌های این کشور برای جذب گردشگران خارجی است که هدف از آن ورود ارز به این کشور و بهبود اقتصادیست.
 همان زمان زمان وزیر گردشگری مصر اعلام کرد گروه‌های مسافران ایرانی در بدو ورود به «سینا» ویزای خود را دریافت خواهند کرد؛ او گفته بود جنوب سینا قدم اول برای شهروندان ایرانیست و در مراحل بعدی ممکن است سفر آنها به سایر مناطق مصر هم تعمیم داده شود.
 اخیرا فرهاد دوایی، دبیر انجمن صنفی دفاتر خدمات مسافرتی در خراسان رضوی گفته: «با توافقی که میان ایران و مصر صورت گرفته، تبادل گردشگر میان این دو کشور از شهرهای تهران، مشهد و شیراز به شرم‌الشیخ مصر پس از ۴۰ سال به صورت مستقیم از ۴۵ روز تا ۲ ماه آینده صورت خواهد گرفت.»
 ایران و مصر تا پیش از انقلاب اسلامی ایران در سال ۱۳۵۷، روابط بسیار خوبی داشتند اما پس از استقرار جمهوری اسلامی روابط دو کشور قطع شد.
 در روزهای اول پیروزی انقلاب اسلامی در ایران، مصر تنها کشوری بود که تا آخرین لحظه مرگ پادشاه ایران از او با تشریفات کامل پذیرایی کرد و این در حالی بود که جمهوری اسلامی خواستار استرداد او بود.
 محمدرضا پهلوی تا زمان مرگ در مصر ماند و پس از درگذشت او مراسم باشکوهی در قاهره برگزارشد و درهمین شهر هم به خاک سپرده شد.
 در سال ۱۳۶۰ انور سادات، رئیس جمهوری وقت این کشور و حامی پادشاه ایران، در یک رژه نظامی به دست اسلامگرایان مصری ترور شد؛ که این اقدام مورد استقبال جمهوری اسلامی قرار گرفت و خیابان وزرا در تهران را به نام خالد اسلامبولی- ضارب او- تغییر نام داد.
 از آن زمان رابطه ایران و مصر در پایین ترین سطح قرار داشته اما دو کشور روابط محدود اقتصادی خود را حفظ کرده‌اند.
 با شدت گرفتن اعتراض مصری ها به حکومت حسنی مبارک در سال ۱۳۸۹، آیت‌الله علی خامنه ای، رهبر جمهوری اسلامی در روزی که معترضان مصری آن را «جمعه رفتن»"" نامیده بودند در نماز جمعه تهران، به زبان عربی و خطاب به آنها سخنرانی کرد.
 او گفته بود: « آنچه امروز در قاهره و دیگر شهرهای مصر مشاهده می شود، انفجار خشم مقدس و فوران عقده‌هائی است که در طول سالیان متمادی رژیم نامسلمان و خائن و دست‌نشانده با رفتار خود در دل مردان و زنان آزاده مصری متراکم ساخته است.»
 آقای خامنه‌ای البته حدود یک ماه پیش در دیدار با سلطان عمان گفت از رابطه با مصر استقبال می‌کند.
"
70,اقتصاد,جهان خودرو؛ هشدار رولزرویس به مشتریان اولین مدل الکتریکی کارخانه,رانندگی |  صنعت خودرو | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 این هفته در جهان خودرو: هشدار عجیب مدیر رولزرویس به مشتریان اولین مدل الکتریکی کارخانه، رونمایی از مدل تقویت‌شده‌ای از سوپر کار فراری، دومین مدل الکتریکی فیات و نسل جدید کوپه بنز
 مدیر رولزرویس به خریداران اولین مدل الکتریکی‌اش هشدار داده که اگر ماشینشان را بفروشند، برای همیشه از خرید محصولات کارخانه منع خواهند شد.
 تورستن مولر، در مصاحبه با مجله آمریکایی کار دیلر گفت که رولزرویس قبل از قبول سفارش مشتریان، پیشینه و انگیزه آنها را بررسی می‌کند.
 اسپکتر (Spectre) اولین مدل کاملا الکتریکی رولزرویس، از پاییز به مشتریان تحویل داده می‌شود. استقبال خریداران از این مدل به حدی بوده که رولزرویس اعلام کرده افزایش تولید این ماشین را بررسی می‌کند.
 قیمت پایه اسپکتر حدود ۴۵۰ هزار دلار است،‌ اما اکثر ماشین‌ها با اضافه شدن امکانات سفارشی با قیمتی بیش از ۵۵۰ هزار دلار فروخته می‌شود. رولزرویس می‌گوید ۴۰ درصد خریداران برای اولین بار است که از این کارخانه خرید می‌کنند.
 رولزرویس اسپکتر دو موتور الکتریکی دارد که در مجموع ۵۸۴ اسب بخار نیرو تولید می‌کند. شتاب صفر تا ۱۰۰ کیلومتر در ساعت ماشین ۴.۵ ثانیه است و با هر بار شارژ می‌تواند تا ۵۳۰ کیلومتر حرکت کند.
 آقای مولر در حاشیه رونمایی ماشین در ایالت کالیفرنیا گفت: «[اگر خریداران ماشین را بفروشند] به سرعت وارد لیست سیاه می‌شوند و کار تمام است. به آنها دیگر شانس خرید رولزرویس داده نخواهد شد.»
 با وجود این هشدار، تام هارتلی، یکی از فروشندگان ماشین‌های لوکس و سفارشی در بریتانیا دو دستگاه اسپکتر را از مشتریانی خریده که قرار است ماشینشان را در هفته‌های اول تحویل بگیرند.
 آقای هارتلی به مجله کار دیلر گفت: «به نظرم منصفانه نیست خودروسازان به مشتری که نزدیک به نیم میلیون پوند برای خرید یک ماشین خرج کرده بگویند با ماشین چه باید بکند.» به گفته آقای هارتلی بسیاری از مشتریان چنین ماشین‌هایی تاجر هستند و در دنیای آنها کسب سود حرف اول را می‌زند.
 فراری نمونه‌ای تقویت شده از سوپرکار هیبرید خود، SF90 رونمایی کرده که توسط زیرمجموعه XX کارخانه طراحی شده‌ است.
 زیرمجموعه XX فراری حدود بیست سال پیش ایجاد شد. فراری در این بخش ماشین‌هایی تولید می‌کند که مجوز رانندگی در جاده‌های عمومی را ندارند و فقط می‌توان با آنها در پیست رانندگی کرد. قیمت این ماشین‌ها میلیونی است و برای مشتریان بسیار ویژه فراری ساخته می‌شود.
 اما SF90 XX اولین مدل در بخش XX کارخانه ایتالیایی است که می‌توان با آن در جاده‌های عمومی هم رانندگی کرد. فراری برای اولین بار در نزدیک به سی سال گذشته از یک بال ثابت در عقب ماشین استفاده کرده است. به جز این، تغییرات ظاهری دیگر نسبت به مدل SF90 کم است، اما به سرعت می‌توان دو مدل را از هم تشخیص داد.
 قدرت موتور SF90 XX ۱۰۳۰ اسب بخار است. شتاب صفر تا ۱۰۰ کیلومتر در ساعت ماشین ۲.۳ ثانیه و حداکثر سرعتش ۳۲۰ کیلومتر در ساعت است. ماشین یک موتور الکتریکی هم دارد که می‌توان با آن تا ۲۵ کیلومتر حرکت کرد.
 فراری تا کنون پنج مدل در زیرمجموعه XX داشت که همگی در تعدادی بسیار محدود تولید شدند. اما تعداد تولید SF90 XX بیشتر است. قرار است از مدل کوپه ۷۹۹ دستگاه و از مدل روباز ۵۹۹ دستگاه تولید شود. قیمت پایه مدل کوپه ۷۷۰ هزار یورو (۸۵۰ هزار دلار) و قیمت پایه مدل روباز ۸۵۰ هزار یورو (۹۳۵ هزار دلار) است. فراری می‌گوید همه این مدل‌ها پیش‌فروش شده است.
 فراری اعلام کرده که تا سال ۲۰۲۶ پانزده مدل جدید معرفی خواهد کرد. یکی از این مدل‌های جدید اولین مدل کاملا الکتریکی کارخانه است که در سال ۲۰۲۵ به بازار خواهد آمد.
 فیات دومین مدل الکتریکی خود را رونمایی کرد. فیات ۶۰۰ یک شاسی‌بلند کوچک است که خودروساز ایتالیایی آن را فعلا فقط در اروپا عرضه می‌کند.
 فیات که عضوی از گروه خودروسازی استلانتیس است، برای ساخت مدل ۶۰۰ از پلتفرمی استفاده کرده که این گروه برای شاسی‌بلندهای کوچکش ساخته است. پژو ۲۰۰۸، اپل موکا و جیپ اونجر مدل‌های دیگری هستند که در این گروه خودروسازی از این پلتفرم استفاده کرده‌اند.
 موتور الکتریکی ماشین ۱۵۴ اسب بخار نیرو تولید می‌کند و با هر بار شارژ تا ۴۰۹ کیلومتر حرکت می‌کند. فیات سال آینده مدل ۶۰۰ را با قوای محرکه هیبرید هم تولید می‌کند. قرار است این مدل در کشورهایی مثل ایتالیا و لهستان فروخته شود که بازار ماشین‌های الکتریکی هنوز رونق ندارد.
 فیات همزمان با رونمایی از مدل ۶۰۰ اعلام کرد که ماشین‌هایش را دیگر با رنگ خاکستری تولید نخواهد کرد. رنگ خاکستری از محبوب‌ترین رنگ‌ها در اروپا است. در سال 2022 از هر چهار ماشین فروخته شده در بریتانیا یکی خاکستری بود.
 اولیویر فرانسوا، مدیر فیات می‌گوید این کارخانه می‌خواهد نماد شادی، رنگ و خوش‌بینی باشد و مشتریانش را تشویق کند تا نگاهی مثبت به زندگی داشته باشند. به گفته او رنگ‌ ماشین‌های فیات باید با این پیام هماهنگ باشد.
 او در برنامه‌ای تبلیغاتی سوار بر یک دستگاه فیات ۶۰۰ وارد مخزنی بزرگ از رنگ نارنجی شد. هفت رنگی که برای فیات ۶۰۰ انتخاب شده با پسوند ایتالیا نامگذاری شده و مثلا رنگ آبی «دریای ایتالیا» و نارنجی «خورشید ایتالیا» نام دارد.
 فیات ۶۰۰ در بازار شاسی‌بلندهای کوچک رقابت می‌کند که پررونق‌ترین بازار خودرو در اروپا است. در این بخش از بازار فولکس‌واگن T-Roc پرفروش‌ترین مدل است. فیات ۶۰۰ همراه با جیپ اونجر در کارخانه گروه استلانتیس در لهستان تولید خواهد شد. قیمت پایه ماشین در ایتالیا ۳۵ هزار و ۹۵۰ یورو (۳۹ هزار و ۵۰۰ دلار) است.
 بنز پاییز امسال به جای مدل‌های کوپه و روباز کلاس C و E، یک مدل جدید به نام CLE به بازار عرضه خواهد کرد. این ماشین که رقیب اصلی ب‌ام‌و سری ۴ است، با موتور هیبرید بنزینی و دیزل تولید می‌شود و قرار است یک مدل هیبرید-الکتریکی از آن هم در آینده تولید شود.
 CLE از نظر ابعاد و ظاهر بیشتر از مدل کوپه کلاس E به مدل کوپه کلاس C شبیه است. اتاق ماشین هم با کلاس C یکی است، اما فن‌آوری‌هایی نظیر سیستم عامل ماشین از کلاس E گرفته شده است. این سیستم عامل که MBUX نام دارد، قابلیت شخصی‌سازی بالایی دارد و بخش‌های مختلف ماشین را با بررسی عادت‌های راننده تنظیم می‌کند.
 قوی‌ترین مدل CLE موتور شش سیلندر با قدرت ۳۸۱ اسب بخار دارد. حداکثر سرعت این مدل ۲۵۰ کیلومتر در ساعت و شتاب صفر تا ۱۰۰ کیلومتر در ساعتش ۴.۴ ثانیه است.
 بنز CLE علاوه بر ب‌ام‌و سری ۴ با آئودی A5 رقابت می‌کند. گفته می‌شود بنز یک مدل تقویت شده از CLE هم در زیرمجموعه AMG خود تولید خواهد کرد که رقیبی برای کوپه‌های اسپرت‌تر پورشه و جگوار است.
 قیمت ماشین هنوز اعلام نشده، اما رسانه‌ها پیش‌بینی کرده‌اند که قیمت پایه‌اش حدود ۶۰ هزار دلار باشد.
"
71,اقتصاد,توقیف ابرنفتکش ایرانی به وسیله اندونزی,تحریم ایران |  ایران |  اقتصاد ایران | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 گارد ساحلی اندونزی از توقیف یک نفتکش با پرچم ایران در آب‌های این کشور خبر داده است.
 به گزارش خبرگزاری رویترز، گارد ساحلی اندونزی نفتکش آرمان ۱۱۴ را به ظن انتقال غیرقانونی نفت خام توقیف کرده است.
 بر این اساس، گارد ساحلی اندونزی در بیانیه‌ای اعلام کرد نفتکش آرمان ۱۱۴ حامل بیش از ۲۷۲ هزار تن نفت خام سبک بود که حین انتقال بدون مجوز آن به یک شناور با پرچم کامرون توقیف شد.
 بنا بر اعلام گارد ساحلی اندونزی، از دیگر دلایل توقیف نفتکش ایرانی، خاموش بودن دستگاه ردیاب و تردد بدون پرچم بوده است.
 اندونزی در ماه ژانویه هم یک ابرنفتکش ایرانی را به خاطر خاموش بودن دستگاه ردیاب توقیف کرده بود.
 یکی از اقدامات نفتکش‌های ایرانی برای دور زدن تحریم‌ها، خاموش کردن ردیاب با هدف مخفی نگه داشتن مسیر حرکتشان است.
 ابرنفتکش آرمان ۱۱۴ که با پرچم ایران حرکت می‌کند، پیش‌تر با پرچم پاناما و با نام‌های آدریان دریا ۱ و گریس ۱ در تردد بوده است.
 نفتکش آدریان دریا ۱ در سال ۱۳۹۸ به وسیله تفنگداران دریایی بریتانیا به ظن انتقال نفت خام به سوریه در جبل‌الطارق توقیف شد ولی با حکم دادگاه آزاد و محموله خود را به بندر طرطوس منتقل کرد.
 وزارت دارایی آمریکا نفتکش آدریان دریا ۱ را تحریم کرده است.
"
72,اقتصاد,میدان نفتی و گازی آرش؛ زخم کهنه دشواری‌های ایران در بهره بردن از میادین مشترک,نفت و گاز |  خلیج فارس |  کویت |  عربستان سعودی |  ایران |  اقتصاد ایران | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 اختلاف بر سر میدان‌های نفتی و گازی آرش میان ایران، عربستان و کویت، مناقشه جدیدی نیست. برای مدتی طولانی، تنش شدیدی که در خلیج فارس بین تهران و ریاض وجود داشت موجب شده بود که حل این اختلاف دور از دسترس به نظر برسد.
 اما در ماه‌های اخیر و با تسریع روند عادی‌سازی روابط ایران و عربستان این امید شکل گرفت که دو کشور در کنار حل مشکلات مختلف، راه‌حلی نیز برای بهره‌برداری از این میدان انرژی در خلیج فارس پیدا کنند. با این حال، تحولات روزهای اخیر نشان داد که مساله پیچیده‌تر از آن است به آسانی بتوان به حل مساله امید بست.
 در کنار اظهارنظرهای مناقشه برانگیز دو طرف ایران و عربستان درباره میدان آرش، تاریخچه اختلاف نظر بر سر این میدان با کویت نیز یادآور این موضوع مهم است که این پروژه هنوز با چالش‌ها و عواملی همچون مرزهای دریایی و ادعاهای مالکیت روبرو است.
 میدان نفتی و گازی آرش، یکی از میادین استراتژیک توسعه نیافته ایران است که با ناحیه بی طرف بین کویت و عربستان مشترک است. ادعا می شود که تقریباً ۴۰ درصد ساختمان نفتی و گازی میدان آرش در آب‌های ایران واقع شده است.
 در سال‌های گذشته، شرکت ملی نفت ایران یک چاه اکتشافی به نام آرش حفر کرد تا میزان ذخایر این میدان مشترک را مشخص کند و این چاه در نزدیکی خط مرزی مورد قبول ایران قرار داشت.
 اما در طول ۱۲ سال اخیر، کویت با استفاده از نتایج لرزه‌نگاری انجام شده توسط شرکت شل، خط مرز جدیدی تعیین کرده است که بر اساس آن کل ساختمان میدان آرش در بخش عربی قرار می‌گیرد، اما این خط مرز تاکنون توسط ایران پذیرفته نشده است.
 برای طرح توسعه میدان آرش توسط ایران در سال‌های ۸۹ و۹۰، برنامه جامع توسعه تدوین شد و چهار پایه (جکت) سکو نیز ساخته شد. اما با واکنش کویت و تصمیم شورای امنیت ملی، طرح توسعه میدان آرش معلق شد.
 سفر امیر کویت به تهران در سال ۹۳ منجر به توقف سومین طرح توسعه میدان آرش شد و جکت ساخته شده تغییر کاربری داده شد و به محل دیگری منتقل شد.
 مشکل اصلی در تعیین مرز دریایی بین طرفین است. ابتدا فرض بر این بود که میدان آرش فقط میان ایران و کویت مشترک است، اما با لرزه نگاری سه بعدی، گستره میدان به سمت عربستان هم گسترش یافت.
 این امر منجر به افزایش اختلافات و ادعاهای کویت درباره مالکیت بخشی از میدان شد. تاکنون مذاکرات بر اساس کنوانسیون تعیین حقوق دریایی کشورها به سال ۱۹۸۲ و اصلاحیه‌ها و متمم‌ها منتج به توافق نشده است.
 خبرگزاری فرانسه اوایل هفته گذشته به نقل از سعد البراک، معاون نخست وزیر و وزیر نفت کویت ادعا کرد که حق انحصاری بهره‌برداری از میدان گازی آرش یا آن طور که اعراب می‌گویند «الدوره» به این کشور و عربستان تعلق دارد و از ایران خواسته است که در این باره مذاکره کند.
 در تاریخ بیستم آذر ماه سال گذشته، شرکت آرامکوی عربستان و شرکت نفت کویت توافق کرده‌اند که به صورت مشترک این میدان گازی را توسعه دهند. ایران اعتراض کرده و این توافق را غیرقانونی توصیف کرده است.
 اظهارات مقامات کویتی در حالی در مورد میدان آرش منتشر شد که اخیرا محسن خجسته مهر از عدم وجود میدان تعیین تکلیف نشده گازی مشترک بین ایران و عربستان سعودی خبر داده بود. وی افزود که برای همه میدان‌های مشترک بین ایران و عربستان برنامه و مصوبه‌های لازم برای افزایش تولید و نگهداشت توان توليد دریافت شده است.
 روز دوشنبه ۱۲ تیر یک منبع مسئول در وزارت خارجه کویت اعلام کرد این کشور از ایران خواسته‌ است تا مذاکراتی درباره ترسیم مرزهای دریایی با عربستان و کویت را آغاز کند. او بار دیگر این ادعا را که این میدان گازی در مناطق دریایی کویت قرار دارد، تکرار کرد.
 قبل از این، عربستان سعودی و کویت ایران را به مذاکره دعوت کرده‌ بودند تا حد شرقی این منطقه فراساحلی مشترک را مشخص کنند و بر ادعای خود برای توسعه این میدان گازی تأکید کرده‌اند.
 همچنین، وزیر انرژی عربستان سعودی اعلام کرده است که آنها به توسعه این میدان ادامه می‌دهند و ایران را به مذاکره دعوت کرده‌اند تا این ادعا را بررسی کنند. عربستان سعودی و کویت تمایل دارند در هر مذاکره‌ای با یکدیگر همکاری کنند، زیرا منافع مشترکی در این منابع دارند.
 در فروردین سال گذشته محسن خجسته مهر مدیرعامل شرکت ملی نفت ایران، در پاسخ به سوالی درباره برنامه ریزی عربستان برای برداشت از میدان مشترک آرش، گفت: «توسعه میدان‌های مشترک نفتی و گازی در اولویت شرکت ملی نفت ایران قرار دارد.»
 وی افزود که در حال حاضر مطالعات اولیه و لرزه نگاری میدان مشترک آرش انجام شده و برنامه توسعه آن در شرکت ملی نفت ایران تصویب شده است و به زودی اجرا خواهد شد.
 نکته ای که در مورد میدان آرش خواسته یا ناخواسته مورد غفلت واقع می شود این است که سهم دقیق ایران، عربستان و کویت در میدان آرش مشخص نیست و به نظر می‌رسد عدد ۴۰ درصد به عنوان سهم ایرانی بسیار خوش‌بینانه باشد. حجم کل گاز طبیعی درجا در میدان آرش در حدود ۲۱ تریلیون فوت مکعب (یک تریلیون فوت مکعب برابر با ۳۵.۳۲ تریلیارد متر مکعب است) تخمین زده شده است.
 ایران و عربستان سعودی چهار میدان مشترک نفتی اسفندیار، فروزان، فرزاد ا (فارس ۱) و فرزاد ب (فارس ۲) دارند.
 بعضی از کارشناسان انرژی در ایران باور دارند که با بهبود روابط ایران با کشورهای عربی حاشیه خلیج فارس، امکان برقراری گفت‌وگو در زمینه انرژی و سرمایه‌گذاری در میادین مشترک ایجاد شده است.
 هر گونه توافقی در مورد میادین مشترک به نفع کشورهای منطقه است، چرا که سرمایه‌گذاری در برخی از میادین مشترک به دلیل اختلافات درباره مالکیت به تعویق افتاده است. بنابراین، توافق بین عربستان و ایران به عنوان یک راه حل برای سرمایه‌گذاری در میادین نفت و گاز مشترک و حل اختلافات مالکیت میان آنها می‌تواند موثر باشد.
 در شرایط معمولی ایران شاید می توانست با جذب منابع مالی لازم و تکنولوژی پیشرفته بهره برداری از میادین مشترک با عربستان سعودی را شروع کند. اما با توجه به تداوم تحریم ایران و عدم وجود اراده جدی در دولت ابراهیم رئیسی برای افزایش ظرفیت تولید در میادین مشترک، احتمال افزایش برداشت عربستان سعودی و کویت از میدان آرش، احتمال دور از انتظاری نیست.
 مسئله اصلی درباره میدان آرش این است که تاکنون سهم دقیق هر کشور در این میدان مشخص نشده است و مناقشات مربوط به مالکیت و تقسیم سهم‌ها همچنان در حال بررسی است. برای رسیدن به یک توافق مناسب برای هر دو طرف، نیاز به مذاکرات و تعیین مرزهای دریایی و تقسیم سهم‌ها است.
 در صورت توافق و همکاری بین ایران، عربستان سعودی و کویت، میدان آرش می‌تواند به عنوان یک منبع مهم انرژی در منطقه به بهره‌برداری برسد. این امر می تواند به توسعه و رشد هر سه کشور کمک کند که البته در شرایط فعلی، چنین همکاری و توافقی بسیار خوش‌بینانه به نظر می‌رسد.
"
73,اقتصاد,ادامه مناقشه ایران با کویت و عربستان بر سر ادعای «حقوق انحصاری» میدان گازی آرش,نفت و گاز |  کویت |  عربستان سعودی |  اقتصاد ایران | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 در حالی که مناقشه بر سر ادعای «حقوق انحصاری» در میدان گازی آرش-که دو کشور عربستان و کویت آن را «الدوره» می‌نامند- ادامه دارد، وزارت خارجه ایران در پاسخی کوتاه از پیگیری موضوع خبر داده است.
 ناصر کنعانی، سخنگوی وزارت خارجه ایران به خبرنگاران گفته که جمهوری اسلامی در چارچوب مذاکرات دو جانبه با کویت در حال پیگیری موضوع است.
 او توضیح بیشتری در این باره نداد.
 دیروز سعد البراک، وزیر نفت کویت گفته بود کشورش به همراه عربستان سعودی حقوق «انحصاری» در این میدان گازی دارند و از ایران خواسته بود با تعیین مرزهای آبی مستندات خود را در این زمینه اعتبارسنجی کند.
 تهران پیشتر اعلام کرده بود که در این میدان گازی سهم دارد و توافق عربستان و کویت که سال پیش برای توسعه این میدان امضا شده بود را «غیرقانونی» می‌داند.
 وزیر نفت کویت گفته: «تا این لحظه، این حق انحصاری کویت و عربستان در میدان دوره است و هر کس که ادعایی دارد باید مرزهای خود را تعیین کند. اگر حقی داشته باشد بر اساس قوانین بین‌الملل در آن سهیم خواهد بود.»
 او تلویحا با اشاره به ایران گفته: «طرف دیگر ادعاهایی دارد که مبتنی بر مرزهای روشن دریایی نیست.»
 مشابه این اظهارات را هم به نوعی هفته پیش مقام‌های سعودی مطرح کرده بودند.
 خبرگزاری دولتی عربستان گفته که این کشور از ایران خواسته تا مذاکراتی را در این باره با این کشور و کویت آغاز کند.
 این اظهارات در حالی است که اخیرا محسن خجسته مهر، مدیر عامل شرکت ملی نفت ایران از آمادگی کامل برای آغاز عملیات حفاری در میدان مشترک نفتی آرش خبر داد.
 او گفته بود: «منابع قابل‌ توجهی را برای اجرای طرح توسعه این میدان در هیات مدیره شرکت ملی نفت ایران مصوب کرده‌ایم و با آماده شدن شرایط، حفاری را در میدان آرش آغاز می‌کنیم.»
 میدان گازی آرش که کشورهای عربی آن را «الدوره» می‌نامند یک میدان مشترک در شمال خلیج فارس است که در سال ۱۳۴۶ خورشیدی توسط یک شرکت نفتی ژاپنی کشف شد.
 ذخیره گاز این میدان ۲۰ تریلیون فوت مکعب برآورد شده است.
 این اولین باری نیست که موضوع سهم کشورها در این میدان مناقشه برانگیز شده؛ اختلافات حقوقی ایران با همسایگان ذینفع در این باره دهه‌هاست که ادامه داشته است.
 ایران و کویت در دهه‌های اخیر بر سر منابع وهمچنین تعیین مرزهای دریایی در این باره اختلاف داشته‌اند.
 به عنوان مثال در سال ۲۰۰۱ میلادی و در زمان ریاست جمهوری محمد خاتمی، ایران عملیات اکتشاف در این میدان را آغاز کرد و کویت ایران را به شکایت در مجامع بین‌المللی تهدید کرد؛ پس از سفر امیر کویت به تهران، فعالیت‌های اکتشافی ایران در این میدان متوقف شد.
 اتفاقات اخیر در حالی است که روابط ایران و عربستان به تازگی پس از سال‌ها تیرگی، بهبود یافته است و این موضوع به مورد تازه‌ای از اختلاف میان دو کشور مبدل شده است.
 دعوت عربستان از ایران برای گفتگو درباره این میدان گازی در حالی است که محسن خجسته مهر، مدیر عامل شرکت ملی نفت ایران اخیرا گفته بود میدان نفتی مشترک تعیین تکلیف نشده‌ای بین ایران و عربستان وجود ندارد و «با توجه به احیای روابط بین دو کشور کارهای مقدماتی برای انجام همکاری دوجانبه آغاز شده است.»
 تعیین مرزهای دریایی و مشخص کردن سهم کشورها در این میدان گازی با توجه به تجربیات گذشته نیازمند زمان و مذاکرات طولانیست.
"
74,اقتصاد,بازار کار ایران در بهار ۱۴۰۲: بهتر از پارسال، بدتر از ۵ سال پیش,بیکاری |  اشتغال |  زنان |  اقتصاد ایران | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 گزارش مرکز آمار ایران از وضعیت اشتغال و بیکاری در سه‌ماهه اول امسال نشان می‌دهد بسیاری از شاخص‌ها نسبت به سال قبل بهبود داشته، ولی در مجموع وضع بازار کار ایران، مخصوصاً برای زنان، نسبت به اواسط دهه ۱۳۹۰ بدتر است.
 این گزارش نشان می‌دهد شمار کل شاغلان با ۷۲۸ هزار نفر افزایش نسبت به بهار پارسال، به ۲۴ میلیون و ۳۰۵ هزار نفر رسیده است.
 در کنار این، میزان مشارکت اقتصادی بالا رفته و نرخ کلی بیکاری، و نرخ بیکاری در اکثر زیرگروه‌ها از جمله مردان، زنان، جوانان زیر ۳۵ سال، و فارغ‌التحصیلان دانشگاه‌ها نسبت به یک سال قبل کاهش پیدا کرده است.
 ولی اگر این آمارها را به جای پارسال، با پنج یا ۱۰ سال قبل مقایسه کنیم، مشخص می‌شود که شرایط بازار کار، مخصوصاً برای زنان بسیار بدتر از سال‌های قبل است.
 در حالی که طبق برآورد مرکز آمار، شمار مردان شاغل در ایران بهار امسال به بیش از ۲۰ میلیون و ۴۳۹ هزار نفر رسید که بالاترین رقم فصلی ثبت‌شده است، شمار زنان شاغل همچنان ۱۵ درصد کمتر از پنج سال پیش است.
 بهار ۱۳۹۷ تقریباً چهار و نیم میلیون زن در ایران شاغل بودند؛ ولی این رقم بهار امسال به سه میلیون و ۸۶۶ هزار نفر کاهش یافته است.
 این در حالی است که ظرف این پنج سال، نرخ رسمی بیکاری زنان از بیشتر از ۲۰ درصد به کمتر از ۱۵ درصد کاهش یافته و شمار زنان بالای ۱۵ سال در ایران تقریباً یک و نیم میلیون نفر یعنی حدود ۶ درصد بیشتر شده است.
 از افزایش ۷۲۴ هزار نفری شاغلان ظرف یک سال گذشته، سه چهارم آن نصیب مردان شده و تنها یک چهارم شغل‌های جدید به زنان رسیده است.
 سهم زنان از بازار کار ایران همیشه به مراتب کمتر از مردان بوده است؛ ولی این شکاف در سال‌های اخیر تشدید شده است.
 بهار ۱۳۹۷ شمار مردان شاغل کمی بیشتر از چهار برابر زنان دارای کار بود. ولی این نسبت مخصوصاً از زمان همه‌گیری کرونا افزایش قابل توجهی پیدا کرد و به حدود پنج و نیم برابر رسید.
 دلیل اصلی این اختلاف در تعداد زنان و مردان شاغل، نه نرخ بیکاری زنان، بلکه نرخ پایین مشارکت اقتصادی آن‌هاست.
 در حالی که تقریباً دو سوم مردان بالای ۱۵ سال در ایران شاغل‌اند و این نسبت در یک دهه اخیر تغییر چندانی نداشته، وضعیت برای زنان بسیار متفاوت است.
 زمستان ۱۳۹۲ نرخ مشارکت اقتصادی زنان به ۱۱.۲ درصد رسید؛ این یعنی تقریباً از هر ۹ زن بالای ۱۵ سال، تنها یک نفر شاغل یا جویای کار بود.
 این نرخ به تدریج در سال‌های بعد رو به افزایش گذاشت و بهار ۱۳۹۷ به ۱۸.۳ درصد افزایش یافت. ولی این نرخ از زمستان ۱۳۹۸ سقوط کرده و با وجود افزایش اخیرش هنوز در حد ۱۴.۱ درصد است.
 این اختلاف اگرچه اندک به نظر می‌رسد؛ ولی اگر نرخ مشارکت اقتصادی بهار امسال به اندازه پنج سال پیش بود، شمار زنان حاضر در بازار کار حدود یک میلیون و سیصد هزار نفر بیشتر بود.
 یک عامل عمده این کاهش مشارکت اقتصادی یا به عبارت دیگر خانه‌نشین شدن زنان، سیاست‌های جمهوری اسلامی برای افزایش جمعیت و تمرکز روی نقش زنان در فرزندآوری است.
 فراتر از فراز و فرود چند سال گذشته، اقتصاد ایران شاهد کاهش قابل توجه حضور جمعیت در بازار کار در دو دهه اخیر است.
 سال ۱۳۸۴ حدود ۴۷ درصد جمعیت بالای ۱۵ سال کشور شاغل یا فعالانه در جستجوی کار بودند.
 این نسبت در یک دهه بعد به کمتر از ۴۰ درصد کاهش پیدا کرد و بعد از چند سال افزایش، دوباره سیر نزولی گرفته است.
 اگر بهار امسال، نرخ مشارکت اقتصادی به اندازه سال ۸۴ بود، شمار افراد حاضر در بازار کار ایران سه میلیون و هفتصد هزار نفر بیشتر می‌بود.
 ولی کمبود فرصت‌های کاری از یک طرف، و مخصوصاً سیاست‌های دولت در ترغیب زنان به ماندن در خانه از طرف دیگر، باعث شده میلیون‌ها ایرانی عطای جست‌وجوی شغل را به لقایش ببخشند.
"
75,اقتصاد,بحران تیم استقلال؛ سرپرست جدید، «هانی کرده» و شروع کار مربی جدید با «عفو رهبری»,جامعه ایران |  ورزش ایران |  اقتصاد ایران | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 بنابر گزارش رسانه‌های ایران علی خطیر به عنوان سرپرست جدید باشگاه استقلال تهران معرفی شده است.
 این تصمیم که روز شنبه در جلسه هیات مدیره این باشگاه گرفته شده پس از آن اعلام شد که حجت کریمی، سرپرست قبلی این باشگاه، استعفاء کرد.
 آقای کریمی چند ماه پیش و بعد از کناره‌گیری علی فتح‌الله‌زاده، مدیرعامل اسبق استقلال به این سمت رسیده بود.
 ماجرای مدیریت باشگاه‌های پرسپولیس و استقلال مدت‌هاست که به یکی از بحران‌های مهم فوتبال باشگاهی ایران تبدیل شده است.
 مدیران این دو باشگاه را‌ دولت انتخاب می‌کند و در اکثر مواقع این مدیران که سوابق ورزشی روشنی هم ندارند، بدون پاسخ‌گویی در مورد عملکردشان جای خود را به مدیر بعدی می‌دهند.
 منتقدان می‌گویند این مسئله موجب شده هر مدیری که انتخاب می‌شود، تمایلی به اجرای برنامه‌های بلند‌مدت نداشته باشد و در مورد بدهی‌های باشگاه هم تا جایی که می‌تواند وقت تلف کند و پرداخت آن را به عهده مدیر بعدی بیندازد.
 آقای کریمی کمی بعد از قبول سرپرستی استقلال در مورد این که از قولش گفته شده بود «در صورت انتصاب به عنوان سرپرست باشگاه، منابع لازم را برای پرداخت بدهی استراماچونی فراهم خواهد کرد» گفت: «اصلا چنین چیزی نیست و این موضوع صحت ندارد.»
 استقلال به دلایلی از جمله پرداخت نکردن به موقع طلب آندره‌آ استراماچونی، سرمربی ایتالیایی پیشین باشگاه، دو سال پیاپی از لیگ قهرمانان آسیا اخراج شد.
 این تنها مشکل قهرمان دو فصل گذشته لیگ ایران نیست و این تیم به دلیل مشکلات مالی متعدد با شکایت سازمان خصوصی‌سازی هم روبرو است.
 استقلال دو فصل پیش بعد از سال‌ها ناکامی، مقام اول لیگ برتر ایران را به دست آورد اما پارسال با دو شکست در برابر پرسپولیس هم قهرمانی لیگ و هم قهرمانی جام حذفی را به رقیب دیرینه خود واگذار کرد.
 اما استعفای حجت کریمی، پیامد اتفاقات رخ داده در تمرینات هفته گذشته استقلال بود.
 روز پنجشنبه ۸ تیر در اولین تمرین تیم استقلال با سرمربیگری جواد نکونام عده‌ای از هواداران استقلال علیه حجت کریمی، سرپرست تیم، که گفته می‌شود پیش از این از اعضای سپاه پاسداران و حفاظت اطلاعات ناجا بوده است، شعار دادند و همین شعارها باعث بروز درگیری شد.
 این درگیری‌ واکنش‌های زیادی به دنبال داشت، از جمله از طرف وزیر ورزش که خواستار برخورد جدی با عوامل درگیری شد.
 پس از آن بود که پلیس تهران چهار نفر را در این ارتباط بازداشت کرد.
 به گزارش خبرگزاری‌های ایران، رئیس مرکز اطلاع‌رسانی پلیس تهران متهم اصلی را «هانی کرده» معرفی کرد که به گفته او «از اراذل و اوباش سابقه‌‌دار» تهران است.
 سرهنگ نمک‌شناس گفت که در پی انتشار فیلم درگیری، «این فرد سابقه‌دار و سه نوچه‌اش» دستگیر شده‌اند.
 کمیته انضباطی فدراسیون فوتبال هم اعلام کرد که سه نفر از جمله «هانی خلیفه‌دار» به دلیل «بدرفتاری نسبت به هواداران»، «تا اطلاع ثانوی از حضور در کلیه ورزشگاه‌های ورزشی فوتبال، فوتسال و فوتبال ساحلی محروم هستند.»
 حجت کریمی که انتشار عکسهایی از صحبت کردن او با «هانی کرده» خبرساز شده، در دفاع از خود گفته بود که از حضور این فرد در ورزشگاه بی‌اطلاع بوده و تنها زمانی که «به سمت او آمده و سلام‌ و علیک کرده» از حضورش باخبر شده است.
 «هانی کرده» تاکنون بارها به زندان افتاده و سپس آزاد شده است. او روابط بسیار نزدیکی با بعضی مقامات ایران دارد و عکس‌ها و فیلم‌هایی از او در سوریه در کنار نیروهای حامی بشار اسد و همچنین در مراکز تفریحی گران‌قیمت تایلند در فضای مجازی منتشر شده است.
 احسان حیدری، معاونت حقوقی باشگاه استقلال، اما با اشاره به «سواستفاده رسانه‌های خارجی» از اتفاقات رخ داده در تمرین استقلال گفته بود: «تعدادی از شبکه‌های معاند از جمله اینترنشنال و بی‌بی‌سی اصرار دارند بگویند که مدیر باشگاه استقلال سپاهی است و برخی رسانه‌های داخلی هم آب به آسیاب دشمن می‌ریزند. اگرچه شخص مدیریت باشگاه معتقدند عضوی از سپاه بودن افتخار است.»
 در سال ۱۳۹۱ پس از درگیری‌هایی که بین طرفداران تیم استقلال در کمپ تمرینی ناصر حجازی رخ داد، بهناز شفیعی، همسر دروازه‌بان و مربی سابق استقلال، درخواست کرد که نام این مجموعه تغییرکند زیرا شخصیت و منش ناصر حجازی به گونه‌ای بوده‌است که انجام چنین درگیری‌هایی در کمپی با نام او شایسته نیست.
 در ماه های اخیر ویدئویی از آقای حجازی در شبکه‌های مجازی پخش شد که او برخلاف سایر بازیکنان اعزامی به جام جهانی فوتبال، دستان محمدرضا پهلوی، پادشاه سابق ایران را نمی‌بوسد و فقط با احترام به او دست می‌دهد.
 علی خطیر، سرپرست جدید استقلال پیش از این هم سمت‌هایی در فدراسیون فوتبال و باشگاه استقلال داشته است که همراه با حاشیه‌هایی بوده است.
 آقای خطیر همچنین در هیئت مدیره باشگاه‌هایی چون ابومسلم خراسان، داماش گیلان و تراکتور مسئولیت‌هایی برعهده داشته است.
 گفته می‌شود زمانی که او معاون اجرایی استقلال بود، موفق به جذب آندره آ استراماچونی مربی ایتالیایی شد که پس از مدتی به خاطر عدم دریافت به موقع حقوقش از این تیم رفت.
 پس از رفتن استراماچونی، استقلال با سرمربیگری فرهاد مجیدی پس از سال‌ها قهرمان لیگ برتر ایران شد اما عده‌ای از ناظران ورزشی این قهرمانی را تا حدودی مدیون مهره‌چینی و تغییرات بنیادین آقای استراماچونی دانستند.
 از جمله حاشیه‌های آقای خطیر درگیری او با اوسیانو دا کروز، کمک مربی وقت تیم ملی فوتبال ایران بود که باعث شد از سمت معاون اجرایی دبیرکل فدراسیون فوتبال برکنار شود.
 او همچنین دراسفند ۱۳۹۷ زمانی که برای بازدید از چمن مجموعه ورزشی انقلاب به این مجموعه رفته بود با علیرضا حقیقی درگیر شد و بینی‌اش شکست که به شکایت باشگاه استقلال و محرومیت حقیقی از فوتبال منجر شد.
 آقای خطیر هم چنین در اردیبهشت ۱۳۹۸ در یک برنامه رادیویی اعلام کرد برای هر بازی در ایران ۵ میلیون دلار شرط‌بندی می‌شود.
 پس از این اظهارات او به کمیته اخلاق فدراسیون فوتبال احضار و مدتی از فعالیت‌های فوتبالی محروم شد.
 اما شاید یکی از عجییب‌ترین خبرهای فوتبالی لیگ امسال، تعیین مربی جدید استقلال با «حکم عفو رهبری» بود.
 در هفته‌های گذشته پس از مطرح شدن نام جواد نکونام به عنوان سرمربی احتمالی استقلال، برخی از رسانه‌ها در ایران از «مخالفت نهادهای امنیتی» به عنوان مهمترین مشکل برای سرمربی‌گری کاپیتان پیشین تیم ملی ایران نام می‌بردند.
 استناد این رسانه‌ها به ممنوع شدن هرگونه فعالیت جواد نکونام طی ماه‌های اخیر با دستور نهادهای اطلاعاتی و امنیتی بود. با این حال به نظر نمی‌رسید شباهتی میان ممنوع شدن فعالیت جواد نکونام از مربیگری در فوتبال با چهره‌هایی مانند علی کریمی، علی دایی، وریا غفوری یا مهدی مهدوی‌کیا باشد که با معترضان ابراز هم‌دردی کرده بودند.
 در زمان سرمربیگری نکونام در فولاد خوزستان این تیم اعلام کرد که دیگر نیازی به حضور وریا غفوری ندارد و قرارداد خود را با این بازیکن معترض تمدید نکرد.
 قبل از انتخاب جواد نکونام به عنوان سرمربی جدید استقلال خبرگزاری فارس، رسانه نزدیک به سپاه پاسداران انقلاب اسلامی، او را سرمربی قطعی این باشگاه در فصل آینده دانسته بود و نوشته بود: «جواد نکونام با پذیرفتن اشتباهاتی که در گذشته داشت و با مساعدت نهادهای ذی‌ربط، عفو رهبری شامل حالش شد تا بتواند به فوتبال بازگردد.»
 استفاده از عبارت‌هایی همچون «پذیرفتن اشتباهات گذشته»، «مساعدت نهادهای ذی‌ربط» و «عفو رهبری» در خبری که رسانه نزدیک به نهادهای امنیتی جمهوری اسلامی تنظیم کرده بود، با گمانه‌زنی‌هایی در مورد چرایی و چگونگی ممنوعیت جواد نکونام در ماه‌های گذشته همراه شد.
 خبرگزاری تابناک پیشتر با اشاره به حذف عکس مشترک جواد نکونام با علی کریمی، بازیکن پیشین تیم ملی ایران و «آنفالو کردن» صفحه علی کریمی، از حل شدن «مشکلات حراستی و نظارتی در راه تصاحب نیمکت استقلال» خبر داده بود.
 نکونام اول اسفند ۱۴۰۱ پس از پیروزی فولاد در یک هشتم نهایی لیگ قهرمانان آسیا مقابل الفیصلی عربستان از سرمربی‌گری این تیم کناره‌گیری‌ کرد.
 این استعفا در فاصله سه روز به دیدار سرنوشت‌ساز تنها نماینده باشگاهی ایران مقابل یکی از بهترین باشگاه‌های تاریخ فوتبال عربستان و پیش از عادی‌سازی روابط دو کشور اعلام شده بود.
 به گزارش رسانه‌ها در ایران، «یک نهاد دولتی» از جواد نکونام خواسته بود استعفای خود را یک روز پس از بازی با الهلال اعلام کند اما او نپذیرفته بود و به تهران سفر کرده بود. آنها دلیل این اقدام نکونام را تلاش برای به دست آوردن نیمکت سرمربی‌گری تیم ملی دانسته بودند که در نهایت به امیر قلعه نوعی رسید..
 علی فتح الله زاده که پس ازمصطفی آجرلو و پیش از حجت کریمی مدیر استقلال بود که در ادامه بحران‌های این باشگاه در فروردین امسال از مدیریت استعفا کرد و گفت که این کار را برای «آسیب ندیدن» وزیر ورزش و تماشاگران استقلال انجام می‌دهد. آقای فتح‌الله‌زاده تاکنون پنج بار مدیرعامل این باشگاه بوده است.
 این در حالی بود که در شب قبل از استعفای او و در جریان بازی استقلال و ذوب آهن، هواداران استقلال علیه آقای فتح‌الله‌زاده شعار دادند و خواستار برکناری او شدند.
 به گزارش منابع خبری در ایران در آن زمان، با به سرآمدن مهلت پرداخت بدهی‌های استقلال این باشگاه بار دیگر فرصت حضور از جام فوتبال آسیا را از دست داد و با ادامه این وضعیت ممکن بود حتی مجوز حرفه‌ای این باشگاه صادر نشود.
 آقای فتح‌الله‌زاده در یک برنامه تلویزیونی گفت: «زمانی صد هزار نفر من را تشویق می کردند. الان می‌گویند حیا کن.»
 فتح‌الله‌زاده همچنین گفت که ۵ میلیارد تومان متعلق به باشگاه استقلال را، که با سازمان خصوصی‌سازی در مورد بازگرداندن آن تا پایان فروردین توافق کرده بود، باز‌نمی‌گرداند. او دلیل این تصمیم را علنی کردن این موضوع از طرف سازمان خصوصی‌سازی دانست.
 آقای فتح الله زاده که در کارنامه‌اش عنوان شده دارای مدرک دکتری اقتصاد از آکادمی ملی علوم آذربایجان است در برنامه فوتبال برتر در جواب پرسش رییس سازمان خصوصی سازی در مورد «سه جز صورت مالی» نتوانست پاسخ مناسبی بدهد.
 او در یک برنامه تلویریونی دیگر هم ادعا کرده بود که می‌تواند لیونل مسی را وقتی ۳۷ ساله شد به باشگاه استقلال بیاورد.
 مشکلات مالی استقلال چنان فراوان و چندگانه بود که در روزهای منتهی به عید هم ساپینتو، سرمربی وقت استقلال، در نشست خبری پس از بازی با فولاد، گفت: «من حدود ۱۲ بازی‌است که پاداش نگرفته‌ام، بعضی بازیکنان به خاطر مخارجشان ماشینشان را فروخته‌اند.»
 همزمان دادستان کل ایران در نامه‌ای به دادستان تهران، خواهان رسیدگی فوری به «تخلفات صورت‌گرفته» در باشگاه استقلال شد.
 دستور دادستان کل در پی شکایت رئیس سازمان خصوصی‌سازی از مصطفی آجرلو، مدیرعامل سابق استقلال و از اعضای هیات مدیره شرکت (باشگاه) فرهنگی و ورزشی استقلال، از جمله پرویز مظلومی از پیشکسوتان باشگاه به اتهام «حیف‌و‌میل بیت‌المال» بود.
 مصفی آجرلو، مدیرعاملی بود که با اینکه استقلال را بعد از سال‌ها به قهرمانی رساند اما مدتی بعد اخراج شد.
 اخراج ناگهانی مصطفی آجرلو، موجب تعجب حامیان این تیم و بالاگرفتن گمانه‌زنی‌ها درباره علت امنیتی-سیاسی این تصمیم شد.
 آ﻿قای آجرلو که خود سابقه عضویت در سپاه پاسداران را دارد، با قهرمان کردن تیم استقلال و آوردن ساپینتو، سرمربی سرشناس پرتغالی، از محبوبیت قابل قبولی در میان تماشاگران تیم استقلال برخوردار بود.
 در آن زمان گفته شد یکی از دلایل برکناری آقای آجرلو درگیری‌اش با رادیو و تلویزیون حکومتی ایران برای حق پخش بازی های لیگ برتر بوده است.
 مصطفی آجورلو با حاشیه‌های مربوط به تمدید نکردن قرارداد با وریا غفوری کاپیتان استقلال هم مواجه بود.
 موضع‌گیری‌های متعدد آقای غفوری علیه حکومت و به نفع مردم نه تنها باعث شد او از چند سال پیش دیگر به تیم ملی دعوت نشود، بلکه در نهایت به رفتن او از استقلال منتهی شد.
 وریا غفوری در پاسخ به سوال خبرنگاران درباره جدایی‌اش از استقلال، آقای آجورلو را «ترسو» خوانده بود که بعد از کنار گذاشتن او «مخفی» شده و «یک خط» هم توضیح نداده است.
 عارف غلامی، مدافع این تیم هم بعد از حمایت از معترضان با دستور مصطفی آجورلو مدیرعامل وقت باشگاه استقلال از تمرین با تیم منع و به شکل موقت اخراج شد.
 و﻿بسایت خبری «دیلی فوتبال» پیش از اخراج آقای آجرلو نوشته بود او در «اقدامی انقلابی» فیزیوتراپ تیم «شاهد عریانی» را به علت توزیع دستبند مشکی به بازیکنان استقلال در رقابت مقابل گل‌گهر، اخراج کرده است.
 ا﻿خراجی که نتوانست جلوی برکناری این سردار سپاه را بگیرد.
"
76,اقتصاد,ثبت «رکورد تاریخی» مصرف برق در ایران؛ درخواست وزیر نیرو برای کاهش مصرف,انرژی |  ایران |  اقتصاد ایران | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 در پی افزایش گرمای هوا در ایران وزارت نیرو اعلام کرد در ساعات اوج مصرف، این وزارتخانه بالاترین میزان مصرف برق را ثبت کرده و رقم جدید یک «رکورد تاریخی» محسوب می‌شود.
 در پی اعلام رکورد مصرف برق در ایران، وزیر نیرو با حضور در تلویزیون دولتی ایران از مردم خواست در مصرف برق و استفاده از سیستم‌های سرمایشی «صرفه‌جویی کنند».
 ‌روز گذشته مصرف برق در ایران به ۷۱ هزار و ۵۰۰ مگاوات رسید. این در حالی است که گفته می‌شود در هفته جاری میانگین دمای هوا باز هم افزایش قابل توجهی خواهد داشت.
 وزیر نیرو می‌گوید این رقم در مقایسه با مدت مشابه سال گذشته (هفدهم تیر ۱۰۴۱)، هشت هزار مگاوات بیشتر است.
 بنابر اعلام وزارت نیرو رکورد ثبت شده مصرف برق در روز گذشته، دو هزار مگاوات بیش از سال قبل است. سال گذشته مصرف‌کنندگان در ایران رکود ۶۹ هزار و ۵۰۰ مگاوات را ثبت کردند.
 در ساعات اوج مصرف، ۳۰ هزار مگاوات از برق مصرف مربوط به استفاده از سیستم‌های سرمایشی بوده است.
 علی‌اکبر محرابیان از شهروندان خواست تا «به منظور تامین برق پایدار برای همه هموطنان، تقاضا می‌کنیم که مردم تا جایی که امکان دارد در مصرف برق صرفه‌جویی کنند، برای نمونه کولرها را در دور کند تنظیم کنند، در ساعاتی که میسر است کولرها را خاموش کنند، در مصرف روشنایی و وسایل برقی منزل به ویژه در ساعات اوج مصرف (۱۲ تا ۱۷) صرفه‌جویی داشته باشند».
 متخصصان صنعت برق در ایران همچنین از شهروندان خواسته‌اند تا کولر‌های گازی را روی ۲۵ درجه تنظیم کنند و در کولرهای آبی از دور کم استفاده کنند.
 وزارت نیرو از بخش تجاری و به ویژه پاساژها و مجتمع‌های تجاری بزرگ هم خواستند تا سیستم سرمایشی و روشنایی داخل محوطه را کنترل کنند.
 همزمان مصطفی رجبی مشهدی سخنگوی صنعت برق ایران گفت با وجود اینکه رکود مصرف برق در ایران به ۷۱ هزار و ۵۰۰ مگاوات رسید، ولی این وزارتخانه هنوز خاموشی برنامه‌ریزی شده‌ای در دستور کار ندارد.
 تابستان دو سال پیش، قطع مکرر برق اعتراضات گسترده‌ای به دنبال داشت.
 در آن زمان دولت با تدوین جدول خاموشی برنامه دو نوبت قطع برق را روز تنظیم کرد، اما شهروندان معترض می‌گفتند قطع برق بیش از دو بار در روز و در ساعاتی غیر از جدول‌های اعلام شده اتفاق می‌افتاد که سبب شده بود زندگی آنها را مختل شود.
 سرانجام قطع پیاپی آب و برق در تابستان اعتراضات گسترده‌ای را در شهرهای مختلف ایران به دنبال داشت و در آن شعارهایی علیه مسئولان ارشد حکومت سر داده شد. این اعتراضات از جمله در خوزستان با خشونت سرکوب شد و دست‌کم ۸ نفر از معترضان به بی‌آبی به ضرب گلوله کشته شدند.
 در شهرهای زیادی ساعات قطع برق به بیش از هفت ساعت در روز رسید و مواد غذایی داخل یخچال یا فریزر از بین رفت، آسانسورها از کار ایستاد و بیمارستان‌ها با مشکلاتی مواجه شدند.
 در چند سال‌ اخیر کمبود گاز، استخراج رمزارز و افزایش مصرف مشترکین خانگی از جمله عوامل خاموشی‌های گسترده در ایران اعلام شده بود.
 در ایران بین سال‌های ۱۳۶۹ تا ۱۳۸۲ شمسی چند خاموشی گسترده سراسری رخ داد.
 میزان سرانه مصرف برق خانگی در ایران و مقایسه این رقم با متوسط جهانی یا کشورهای دیگر نیز خود به یک مناقشه سیاسی تبدیل شده است.
 در ارتباط با این موضوع تاکنون بارها آمارهای متفاوت و غیرقابل اتکا منتشر شده است.
 منابع نزدیک به حکومت مانند خبرگزاری فارس اصرار دارند که میزان سرانه مصرف برق خانگی در ایران ﻿به شکل قابل توجهی از میانگین جهانی بالاتر است. اما در ارتباط با آمارهای جهانی میزان مصرف برق خانگی، ابهاماتی وجود دارد.
 در حال حاضر بسیاری از کشورهای جهان - از جمله ایران - عضو «سازمان بین‌المللی انرژی» (IEA) نیستند و بخش مهمی از آمارهای این سازمان در کنار بانک جهانی یا نهادهای مشابه در ارتباط با برخی کشورها، بر پایه گمانه‌زنی‌هاست.
 «سازمان بین‌المللی انرژی» شبیه به برخی سازمان‌های بین‌المللی زیر مجموعه سازمان ملل (مانند سازمان بین‌المللی انرژی اتمی، سازمان بین‌المللی کار یا سازمان تجارت جهانی) نیست، بلکه یک سازمان غیردولتی مستقل و خودمختار محسوب می‌شود که تنها ۳۱ کشور جهان عضو آن هستند.
 برای درک شرایط موجود، مصرف برق کل ایران را به شکل یک وسیله برقی مثلا یک لامپ در نظر بگیرید. در دنیای واقعی حتما لامپ‌های ۱۰۰ وات را دیده‌اید. حالا فرض کنید لامپی ۶۰ هزار مگاواتی (به عبارتی ۶۰ هزار میلیون وات) دارید.
 این لامپ برای روشن شدن نیاز به دستگاه مولد برقی مانند یک ژنراتور دارد که بتواند به طور مداوم ۶۰ هزار میلیون وات برق تولید کند. در این صورت لامپ شما تا زمانی که ژنراتور روشن باشد، روشن می‌ماند. اگر کمتر مصرف کنید می‌توانید برق را صادر کنید و اگر مصرفتان بیشتر باشد باید یا ژنراتور قوی‌تری بسازید یا برق وارد کنید و اگر نتوانید تولید کنید، باید برق را قطع کنید.
"
77,اقتصاد,طالبان بهره‌برداری از اولین چاه نفت در شمال افغانستان را با کمک چین آغاز کرد,نفت و گاز |  طالبان |  چین |  انرژی |  اقتصاد افغانستان |  افغانستان | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 طالبان بهره‌برداری نفت در شمال افغانستان را به کمک یک شرکت چینی آغاز کرده است. وزیر معادن طالبان می‌گوید در آینده نزدیک از چاه‌های نفت در سرپل روزانه ۱۰۰ تن نفت استخراج خواهد شد که میلیون‌ها دلار درآمد برای حکومت طالبان دارد.
 شرکت دولتی نفت و گاز طالبان و شرکت قراردادی چینی «افچین» به طور مشترک استخراج نفت خام در این منطقه را انجام می‌دهند.
 شهاب الدین دلاور، وزیر معادن همراه با مسئولان یک شرکت چینی در حال افتتاح این پروژه به تلویزیون دولتی گفت استخراج نفت از چاه‌ شماره ۲۱ «قشقری» در ولایت سرپل بزودی روزانه به حدود ۱۰۰ تن (حدود ۷۴۴ بشکه) می‌رسد.
 او افزود ۱۵ حلقه چاه دیگر این منطقه نیز تا آخر سال ۲۰۲۳ «ترمیم و حفاری» خواهد شد که ظرفیت روزانه آنها بیش از ۱۰۰۰ تن نفت خام است و از سرمایه‌گذاران دعوت به مشارکت در این پروژه‌ کرد.
 وزیر معادن طالبان وعده داد که در پروژه نفت اولویت به استخدام جوانان سرپل است و افزود که این پروژه ۲۵ ساله است و امکانات دیگر در این محل از جمله جاده آسفالت و برق نیز ساخته خواهد شد.
 سرپل از ولایت‌های محروم «درجه سه» در افغانستان است.
 حکومت طالبان در اوایل سال جاری میلادی قرارداد ۲۵ ساله استخراج نفت در شمال کشور را با شرکت چینی به نام «شرکت نفت و گاز آسیای مرکزی در سین کیانگ» (CPEIC) امضا کرد که بر مبنای آن طالبان در ابتدا حدود «۲۰ درصد شریک خواهد بود و این سهم الی ۷۵ درصد» در آینده افزایش خواهد یافت.
 به گفته مقام‌های طالبان بنا به قرارداد، شرکت چینی در سال اول شروع به کار ۱۵۰ میلیون دلار برای استخراج نفت در این منطقه سرمایه‌گذاری می‌کند و این میزان در مدت سه سال به ۵۴۰ میلیون دلار افزایش خواهد یافت.
 در پنج منطقه شمال افغانستان ذخایر نفت شناسایی شده است که وسعت آن به ۴۵۰۰ کیلومتر مربع می‌رسد که یکی از این مناطق قشقری است، ذخایر این مناطق نفتی ۷۸ میلیون تن برآورد شده است.
 وزیر معادن طالبان در مورد این چاه جدید قشقری گفت ابتدا در مدت ۲۴ ساعت می‌توان ۷۰ تن نفت خام از آن استخراج کرد که این میزان در آینده نزدیک به ۱۰۰ تن خواهد رسید.
 افغانستان منابع طبیعی وسیعی از جمله معادن مختلف و نفت و گاز دارد که ارزش آن تا ۳ تریلیون دلار تخمین زده شده است، اما به دلیل جنگ‌های چهار دهه گذشته، امکان بهره‌برداری از آنها فراهم نشده است.
 در سال‌های گذشته شرکت‌هایی از کشورهای مختلف به سرمایه گذاری علاقه نشان داده اند، اما ظاهرا نگرانی‌های امنیتی عمده‌ترین مانع برای سرمایه گذاری بوده است.
 شرکت‌های دولتی چین بزرگترین سرمایه‌گذار در معاون افغانستان است که علاوه بر مس و انرژی به دنبال دسترسی به ذخایر لیتیوم و مس در افغانستان هستند.
 اخیرا مسئولان یک شرکت چینی به نام «فان چین افغان» نیز برای سرمایه گذاری ۳۵۰ میلیون دلاری در تولید برق، ساخت کارخانه سیمان و بخش صحت در افغانستان در چند ماه آینده ابراز علاقه کرد.
 حبیب شاپور، نماینده این شرکت در افغانستان در دیدار با عبدالکبیر، سرپرست نخست‌وزیری طالبان در این زمینه گفتگو کرده است.
 دولت طالبان در تلاش است تا با استخراج معادن افغانستان عواید داخلی خود را افزایش دهد.
 برآورد مشترک دولت پیشین افغانستان و آمریکا در سال ۲۰۱۹ گفته بود که این کشور دارای حدود ۱.۶ میلیارد بشکه نفت خام به ارزش حدود ۱۰۷ میلیارد دلار، ۱۶ تریلیون فوت مکعب گاز طبیعی و ۵۰۰ میلیون بشکه دیگر میعانات گاز طبیعی است.
 وزیر معادن طالبان همچنین پروژه امتداد خط لوله گاز از شبرغان به مزارشریف راافتتاح کرد.
 این خط لوله انتقال گار به طول حدود ۹۵ کیلومتر از منطقه خواجه گردک بلخ ولایت جوزجان تا کارخانه کود و برق تا سه سال آینده تکمیل می‌شود.
 حکومت طالبان می‌گوید که این پروژه ۶۰۹ میلیون افغان هزینه دارد که از بودجه دولتی تامین می‌شود.
 به گفته وزارت معاون طالبان این گاز ابتدا در صنایع کود و برق، شیشه سازی و تولید برق شرکت غضنفر استفاده می‌شود و در مرحله دوم به منازل مسکونی توزیع خواهد شد.
 این خط لوله در ۲۴ ساعت ظرفیت انتقال ۱۷۰ هزار متر مکعب گاز با فشار ۵۰ اتمسفر را دارد.
"
78,اقتصاد,گردشگری فضایی چیست و آیا خطرناک است؟,صنعت گردشگری و تفریح |  فضا | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 اولین پرواز تجاری ویرجین گلکتیک، شرکت گردشگری فضایی خصوصی ریچارد برانسون به فضا، دوران سفرهای فضایی پرطرفدار را نزدیک‌تر کرد اما این سفرها همچنان در اختیار مولتی میلیونرهایی خواهد بود که مایل به پذیرش خطرات هستند.
 اما در یک پرواز فضایی تجاری چه اتفاقی می‌افتد؟ و هزینه سفر یک گردشگر فضایی چقدر است؟
 به گفته آژانس فضایی ایالات متحده، ناسا، یک پرواز در صورتی که بالاتر از جو زمین یا ۵۰ مایل (۸۰.۴۷ کیلومتر) بالاتر از سطح زمین باشد، «گردشگری فضایی» است.
 از جمله مشهورترین توريست‌های فضایی، ویلیام شاتنر هنرپیشه (بازیگر نقش کاپیتان کرک در پیشتازان فضا) است که با بلو آریجن متعلق به جف بزوس به فضا رفت.
 این سفر اغلب درک جدیدی از شکنندگی زمین به ارمغان می‌آورد.
 شاتنر در مجله ورایتی نوشت: «تضاد بین هوای به شدت سرد فضا و گرمای نوازشگر زمین در پایین، من را در غم و اندوه برد. هر روز، ما از تخریب بیشتر زمین به دست خودمان آگاه می‌شویم.»
 چه کسی در ورجین گلکتیک ۰۱ حضور داشت؟
 گلکتیک ۰۱ سه خدمه از نیروی هوایی ایتالیا و شورای تحقیقات ملی ایتالیا داشت.
 یک مربی فضانورد از ورجین گلکتیک آنها را در این سفر کوتاه راهنمایی کرد.
 فضانوردان وقتی به لبه فضا می‌رسند، بی‌وزن می‌شوند.
 آنها تسمه‌های نگهدارنده‌شان را جدا کرده و در حالی که به دلیل گرانش صفر شناور هستند، ۱۳ آزمایش انجام دادند.
 در این آزمایشات دینامیک حرارتی سیال زیست‌پزشکی و ریزگرانش بررسی شد.
 این یک سفر فرو-مداری بود- به این معنا که فضاپیما وارد مدار کامل نمی‌شود در نتیجه پس از چند دقیقه که فضانوردان کمربندهای‌شان را محکم می‌کنند، شروع به سُریدن به سوی زمین می‌کند.
 قیمت‌ها متفاوت است: بلیت یک سفر ۹۰ دقیقه‌ای برای گردشگران فضایی ورجین گلکتیک تا ۴۵۰ هزار دلار می‌رسد.
 رسانه‌های هندی به نقل از سریدهارا سومانات، رئیس سازمان تحقیقات فضایی هند، گفتند که این سازمان تخمین می‌زند که «قیمت هر بلیت به احتمال زیاد حدود شش کرور روپیه (۷۳۱ هزار دلار) باشد.
 در حراجی، یک صندلی برای پرواز بلو اریجن به قیمت ۲۸ میلیون دلار فروخته شد. یک صندلی در پرواز بعدی به قیمت ۱ میلیون دلار فروخته شد، در حالی که برخی از آنها به صورت رایگان، اغلب به افراد مشهور، اهدا شده است.
 ورود به مدار کامل با سایر شرکت‌ها ممکن است بیش از ۵۰ میلیون دلار هزینه داشته باشد، اگرچه برآوردها متغیر است.
 یکی از گردشگران فضایی که وارد مدار کامل شد، ریچارد گاریوت، طراح بازی‌های ویدئویی است.
 در سال ۲۰۰۸ او با مأموریت سایوز تی‌ام‌ای-۱۳ به ایستگاه فضایی بین‌المللی رفت.
 او در سال ۲۰۲۱ به بی‌بی‌سی گفت: «فکر می‌کنم هیچ شکی وجود ندارد که بشریت گونه‌ای چند سیاره‌ای خواهد بود».
 ولی لحن سخن‌اش احتیاط‌آمیز بود.
 «من فکر نمی‌کنم مردم از زمین فرار کنند ... در واقع زندگی در فضا دشوارتر است.»
 با انجام پروازهای بیشتر و بهبود روش‌ها، قیمت‌ها کاهش یافته است.
 ریچارد گاریوت گفت سفر به فضا در سال ۲۰۲۱ «هزار برابر ارزان‌تر» از زمانی است که این کار آغاز شد. اما، «تا زمانی که افراد ثروتمند حاضر نباشند به [فضا] پرواز کنند، گام بعدی را نمی‌توان برداشت.»
 شرکت اسپیس‌اکس ایلان ماسک، در حال حاضر مسافران را به مدار می‌برد. این کارآفرین میلیاردر، هزینه‌ها را با یک موشک قابل استفاده مجدد کاهش می‌دهد. جف بزوس مالک آمازون می‌خواهد یک ایستگاه مداری تجاری به نام اُربیتال ریف بسازد.
 هلن شارمن، که اولین فضانورد بریتانیایی بود که در ماموریتی به ایستگاه فضایی میر شوروی در سال ۱۹۹۱ رفت، معتقد است که رقابت‌های بین‌المللی کنونی می‌تواند توسط مصلحت‌گرایی بخش خصوصی در سایه قرار گیرد.
 او در ژانویه به بی‌بی‌سی گفت: «واقعاً تجاری‌سازی خواهد بود که شرکت‌ها را در سراسر جهان گرد هم می‌آورد».
 تمام سفرهای فضایی خطر مدیریت شده‌ای را به همراه دارند.
 در سال ۲۰۱۴ یک فضاپیمای ورجین گلکتیک پس از یک انفجار در حین پرواز آزمایشی بر فراز صحرای موهاوی در ایالات متحده سقوط کرد و یک خلبان کشته و خلبان دیگر زخمی شد.
 اگر مدتی طولانی در فضا باشید، بدن شما تحت تاثیر قرار می‌گیرد.
 مگان مک آرتور، فضانورد ناسا در سال ۲۰۲۱ به بیزنس اینسایدر گفت که پرواز فضایی دشوار و خطرخیز است.
 «چیزهایی که روی زمین بسیار بسیار ساده هستند ناگهان بسیار سخت می‌شوند - حتی چیزهای ساده‌ای مانند خوابیدن یا مسواک زدن. شما باید واقعاً به این فکر کنید: چگونه می‌خواهم این کار را با موفقیت و بدون خرابکاری انجام دهم؟»
 بر اساس تحقیقات مرکز سیاست و استراتژی فضایی، حدود ۱ درصد از پروازهای فضایی انسان در ایالات متحده منجر به حوادث مرگبار شده است.
 ممکن است این رقم کوچک به نظر برسد، اما در واقع حدود ۱۰ هزار برابر خطرناکتر از پرواز با یک هواپیمای تجاری است.
 دکتر الوئیز مارایس، دانشیار جغرافیای فیزیکی در دانشگاه کالج لندن، در سال ۲۰۲۱ به بی‌بی‌سی گفت که موشک‌های موجود گازهای گلخانه‌ای مانند دی‌اکسید کربن و آلاینده‌هایی مانند اکسیدهای نیتروژن تولید می‌کنند. او گفت که به ازای هر کیلومتر طی شده، آلودگی آن‌ها بسیار بیشتر از هواپیماها است.
 اما فناوری جدید می‌تواند این تاثیر را کاهش دهد.
 بلو اریجن به بی‌بی‌سی گفت که نوع موتوری که استفاده می‌کند (برودتی) نسبت به یک «موتور هیبریدی پرتاب شده در هوا»ی سنتی‌تر، اوزون کمتری را در لایه اوزون از بین می‌برد.
 در این مسابقه سه شرکت بزرگ و برخی بازیگران نوظهور وجود دارد.
 اسپیس‌اکس (شرکت فناوری‌های اکتشاف فضایی) در سال ۲۰۰۲ توسط ایلان ماسک، بنیانگذار تسلا و مالک توییتر راه‌اندازی شد.
 این سازمان با ناسا برای تحویل فضانوردان و تجهیزات محموله به ایستگاه فضایی بین‌المللی (ISS) همکاری نزدیکی دارد.
 اسپیس‌اکس پرتابگرهای موشکی قابل استفاده مجددی را طراحی کرده و از آنها استفاده می‌کند که خودشان فرود می‌آیند.
 بلو اریجن در سال ۲۰۰۰ توسط بنیانگذار آمازون جف بزوس ایجاد شد.
 نیو شپرد این شرکت یک وسیله پرتاب زیر مداری قابل استفاده مجدد است که اولین ماموریت دارای خدمه خود را در سال ۲۰۲۱ به فضا انجام داد.
 مسافران این فضانورد، جف بزوس، برادرش مارک، هوانورد مری والاس فانک و الیور دیمن هلندی ۱۸ ساله بودند که پس از انصراف برنده ناشناس مزایده به دلیل تداخل زمانی، این مکان را به دست آورده بود.
 این شرکت در حال تولید «بلو مون لندر» است که فضاپیمایی است که برای فرود روی ماه طراحی شده است.
 اولین پرواز تجاری ورجین گلکتیک دو سال پس از آن انجام شد که بنیانگذار آن، ریچارد برانسون (که ورجین رکوردز و شرکت هواپیمایی ورجین آتلانتیک را نیز تأسیس کرده است)، اولین پرواز خود را با خدمه کامل انجام داد.
 این شرکت در حال برنامه‌ریزی یک پرواز دیگر در ماه اوت و سفرهای ماهانه پس از آن است.
 سازمان تحقیقات فضایی هند (ISRO) انتظار دارد تا سال ۲۰۳۰ پروازهای زیر مداری را آغاز کند.
 این سازمان زیر نظر اداره فضایی دولت هند فعالیت می‌کند.
 استارت‌آپ ژاپنی ایوایا گیکن در ماه فوریه برنامه‌های خود را برای راه‌اندازی پروازهای بالونی تجاری برای مشاهده فضا اعلام کرد.
 کیسوکه ایوایا، مدیر ارشد اجرایی این شرکت، گفت که مسافران نیازی به میلیاردر بودن یا آموزش‌های سخت ندارند.
 «ایده این است که گردشگری فضایی را برای همه قابل دسترسی کنیم» و «فضا را دموکراتیک کنیم».
 بیشتر بخوانید:
 سفر میلیاردر بریتانیایی به 'لبه فضا' با موفقیت به پایان رسید
 سفر جف بزوس و سه همراهش به فضا با موفقیت انجام شد
 سفر هوانورد 'نیوشپرد' به فضا؛ والی فانک سالمندترین گردشگر فضایی
 پرداخت ۲۸ میلیون دلار برای همراهی بنیانگذار آمازون در سفر به فضا
 پیشتازان فضا؛ میلیاردرهایی که به آسمان چشم دوخته‌اند
 ایلان ماسک چرا استارلینک را راه-اندازی کرد؟ - BBC News فارسی
"
79,اقتصاد,وزیر دارایی آمریکا در پکن از محدودیت‌های تجاری چین انتقاد کرد,چین |  شی جین‌پینگ |  ایالات متحده آمریکا |  تجارت | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 جنت یلن، وزیر دارایی ایالات متحده، که با هدف بهبود روابط دوجانبه به چین سفر کرده است، در سخنانی در جمع مدیران شرکت‌های آمریکایی در پکن از محدودیت‌های چین علیه شرکت‌های آمریکایی انتقاد کرد.
 او در این نشست گفت که ایالات متحده و متحدانش با «روش‌های اقتصادی ناعادلانه» چین مقابله خواهند کرد و در عین حال، با لحنی آشتی‌جویانه گفت که ایالات متحده در صدد قطع ارتباط اقتصادی با چین نیست بلکه در پی تنوع بخشیدن به روابط اقتصادی خود با جهان است.
 سفر خانم پلن در پی سفر آنتونی بلینکن، وزیر خارجه به آمریکا انجام می‌شود و از تلاش ایالات متحده و چین برای کاهش تنش در روابط دوجانبه حکایت دارد.
 او با مقامات ارشد چین، از جمله لی که چیانگ، نخست وزیر، نیز دیدار کرده و اگرچه انتظار نمی‌رود این سفر چهار روزه که تا عصر یکشنبه ادامه دارد نتایج عمده‌ای داشته باشد اما همین که اصلا صورت گرفته حائز اهمیت است.
 در سال‌های اخیر عوامل متعددی باعث سردی روابط بین چین و آمریکا شده است. انتقاد آمریکا از فشار دولت چین بر مسلمانان سین‌کیانگ، نقض حقوق بشر در هنگ‌کنگ، ادعای ارضی بر تایوان و دریای چین جنوبی و تسلط فزاینده چین بر استخراج مواد معدنی مهم از گرافیت و سیلیکون گرفته تا عناصر نادر، باتری‌های لیتیوم و پنل‌های خورشیدی از عوامل این شکاف بین دو کشور بوده است.
 خانم یلن گفت که به ویژه از اقدامات تنبیهی اخیر چین «مضطرب» شده است. این اقدامات شامل محدودیت بر فعالیت شرکت‌های مشاوره آمریکایی و همچنین کنترل صادرات است که هفته گذشته دولت چین در مورد مواد معدنی لازم برای ساخت تراشه‌های کامپیوتری اعمال کرد.
 این اقدامات در واکنش به تصمیم ایالات متحده در جلوگیری از دسترسی شرکت‌های چینی به تراشه‌های پیشرفته و فشار بر سایر کشورها برای تبعیت از این رویکرد صورت گرفته است. این تصمیم مانع از دسترسی شرکت‌های چینی به تراشه‌های یپشرفته می‌شود.
 خانم یلن در نشستی با مقامات چینی تاکیدکرد که انگیزه ایالات متحده از وضع چنین محدودیت‌هایی نگرانی‌ در مورد امنیت ملی خود کشور است و نباید به تلاش برای کسب مزیت اقتصادی تعبیر شود.
 البته بعید به نظر می‌رسد چنین استدلالی مقامات چینی را قانع کند زیرا آنها معتقدند که ایالات متحده در صدد است مانع از استفاده چین از تمامی ظرفیت اقتصادی خود شود.
 دولت چین همچنین به اطراف خود نگاه می‌کند و شبکه‌ای از ائتلاف‌های نظامی و پایگاه‌های نظامی ایالات متحده را می‌بیند که از استرالیا تا کره جنوبی امتداد دارد و هدف همه آنها مهار چین عنوان شده است.
 از سوی دیگر، آمریکا معتقد است که دولت چین از دسترسی منصفانه شرکت‌های آمریکایی به بازارهای خود جلوگیری کرده است.
 با وجود تلاش‌های اخیر، هر دو طرف آگاه هستند که هیچیک از موانع و عوامل اختلاف احتمالا به این زودی‌ها تغییر نمی‌کند و آن دورانی که ایالات متحده از عضویت چین در سازمان تجارت جهانی حمایت می‌کرد دیگر گذشته است.
 وزارت دارایی چین گفته است که ایالات متحده باید «اقدامات مشخص و ملموسی» را برای بهبود روابط انجام دهد.
 یکی از مقامات این وزارتخانه روز جمعه گفت: «روابط اقتصادی و تجاری چین و ایالات متحده ماهیتا برای هر دو طرف سودمند و برد-برد است و در جنگ تجاری یا «گسست روابط اقتصادی دو طرف برنده‌ای نخواهد داشت.»
 خانم یلن نیز به صراحت گفته است که قطع روابط عمیق اقتصادی که اکنون اقتصاد ایالات متحده و چین را به هم پیوند داده به هر دو طرف و به اقتصاد جهانی آسیب خواهد زد.
 او در نشستی با نمایندگان شرکت‌های که به میزبانی اتاق بازرگانی آمریکا در چین برگزار شد، گفت: «جدایی دو اقتصاد بزرگ جهان برای اقتصاد جهانی بی‌ثبات‌کننده ... و تحقق آن عملا نا ممکن است.»
 به همین روال، جنگ بین چین و آمریکا بر سر تایوان نیز غیرقابل تصور است و خانم یلن بر نیاز به «مدیریت» رابطه بین دو طرف تاکید کرد.
 وزیر دارایی آمریکا روز جمعه گفت: «به نفع ایالات متحده و چین است که خط ارتباطی مستقیم و روشنی باهم داشته باشند.»
 خانم یلن افزود: «ارتباط سازنده چیزی است که برای مدت طولانی از روابط ایالات متحده و چین غایب بوده است و این همان چیزی است که دو طرف اکنون در تلاش برای برقراری مجدد آن هستند.»
"
80,اقتصاد,مالک زیردریایی تیتان تمام فعالیت‌های اکتشافی را به حالت تعلیق درآورد,گردشگری |  کانادا |  ایالات متحده آمریکا |  صنعت گردشگری و تفریح |  سفر | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 شرکت اوشن‌گیت، مالک زیردریایی تیتان که ماه گذشته همراه با پنج سرنشین در سفری به اعماق دریا از درون منفجر شد، اعلام کرده که تمامی فعالیت‌های اکتشافی خود در زیر آب را تعلیق می‌کند.
 این شرکت با انتشار یک پیام یک خطی را در وب‌سایتش نوشته «کلیه عملیات اکتشافی و تجاری» را متوقف کرده است.
 این شرکت در وب‌سایت خود تورهایی در مجمع الجزایر پرتغالی آزور و باهاما را تبلیغ کرده بود.
 تحقیقات در مورد چگونگی انفجار زیردریایی تیتان در حین انجام یک تور برای دیدن بقایای کشتی تایتانیک همچنان ادامه دارد.
 این تحقیقات را گارد ساحلی ایالات متحده آمریکا مدیریت می‌کند و مقامات گفته‌اند که هدف این تحقیق جلوگیری از بروز حوادث مشابه در آینده است.
 کاپیتان جیسون نوبائر، بازپرس ارشدی که تحقیقات را مدیریت می‌کند، ماه گذشته گفت که گارد ساحلی آمریکا بالاترین سطح از تحقیقات را آغاز کرده و این تحقیقات به طور مشترک با کانادا، بریتانیا و فرانسه انجام خواهد شد.
 به گفته آقای نوبائر این تحقیقات می‌تواند در نهایت منجر به توصیه برای اتهامات مدنی یا جنایی شود.
 در ۲۸ ژوئن، گارد ساحلی اعلام کرد که تکه‌هایی از تیتان و بقایای انسانی را از کف اقیانوس بازیابی کرده و به خشکی بازگردانده و مرحله اولیه تحقیقات را به پایان رسیده است.
 مقامات گفته‌اند که تکه‌های جمع‌آوری شده را برای تجزیه و تحلیل بیشتر به یک بندر در ایالات متحده منتقل خواهند کرد.
 کاپیتان نوبائر هفته گذشته در بیانیه‌ای گفت که بازرسان همچنان باید حجم بالایی از تحقیقات را در خصوص این پرونده انجام دهند.
 استاکتون راش ۶۱ ساله، مدیرعامل شرکت اوشن گیت در جریان سفر تیتان به اعماق زمین همراه با سایر سرنشینان جان باخت.
 دیگر مسافران تیتان شاهزاده داوود ۴۸ ساله، یک تاجر بریتانیایی - پاکستانی به همراه پسر ۱۹ ساله‌اش سلیمان و هامیش هاردینگ ۵۸ ساله، یک تاجر بریتانیایی و پل هنری نرگئولت ۷۷ ساله که یک غواص سابق نیروی دریایی فرانسه بودند.
 استاکتون راش معروف بود که یک کاوشگر جاه طلب و یک مدیر پرشور است. کسی که گهگاه قوانین را زیر پا می‌گذاشت تا رویای کاوش در دریا را دنبال کند.
 او همراه با تیتان چندین سفر کاوشی موفق به اعماق دریا انجام داده بود و گزارش‌ها و هشدارها در خصوص ایمنی زیردریایی‌اش را نادیده گرفته بود.
"
81,اقتصاد,تناقض‌گویی منابع رسمی ایران درباره تلاش ناکام در توقیف دو نفتکش؛ آمریکا از توقیف یک کشتی دیگر توسط سپاه خبر داد,نفت و گاز |  روابط خارجی ایران |  حمله به نفتکش‌ها در دریای عمان |  امور نظامی ایران |  ایران | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 پس از آنکه نیروی دریایی آمریکا اعلام کرد با مداخله خود توانسته مانع از توقف دو نفتکش به دست نظامیان ایرانی شود، رسانه سپاه این موضوع را تکذیب و سپس تایید کرده است. امروز نیروی دریایی آمریکا اعلام کرد ایران یک کشتی دیگر را در خلیج فارس توقیف کرده است.
 شب گذشته تسنیم به نقل از «یک منبع آگاه دفاعی» نوشت که «ادعای نیروی دریایی آمریکا مبنی بر تلاش ایران جهت توقیف دو نفتکش» از طرف ایران تکذیب می‌شود.
 اما امروز همین رسانه خبر داده که نیروی دریایی ارتش به دنبال توقیف نفتکش ریچموند بوده است.
 نیروی دریایی آمریکا ماهیت «مداخله» خود برای ممانعت از توقیف نفتکش‌ها را روشن نکرده است. این رویارویی در میان آب‌های ایران و عمان رخ داده است.
 در چهار سال اخیر ایران چندین نفتکش و کشتی تجاری را در منطقه توقیف کرده و در مقابل چند نفتکش ایرانی هم از طرف آمریکا و متحدانش توقیف شده‌اند. خرابکاری‌ها و حملاتی نیز در منطقه علیه نفتکش‌ها انجام شده که مسئولیت آن عمدتا به ایران یا شبه‌نظامیان حوثی یمن منتسب شده است.
 تسنیم درباره ماهیت ماجرای نفتکش ریچموند نوشته است که این نفتکش با یک شناور ایران برخورد کرده و با وجود آبگرفتگی و مصدومیت پنج نفر از خدمه این شناور، «نفتکش ریچموند ویجر پس از این تصادم، بدون توجه به قوانین و مقرارت بین المللی دریایی و سانحه، به راه خود ادامه داد.»
 بر این مبنا مالک این کشتی با مراجعه به مراجع قضایی خواهان توقیف آن شده است و «صبح چهارشنبه نفتکش متخلف، شناسایی شد ولی بی توجه به هشدارها و اخطارهای ناو نیروی دریایی ارتش و با تغییر مسیر خود، وارد آب‌های سرزمینی کشور عمان شد.»
 تسنیم نوشته است مقام‌های ایرانی از طریق « کشور دوست و مسلمان سلطنت عمان» پیگیر توقیف نفتکش ریچموند هستند.
 هنوز جزئیاتی درباره کشتی دومی که نیروی دریایی آمریکا می‌گوید مانع از توقیفش شده منتشر نشده است.
 روز پنجشنبه ناوگان پنجم نیروی دریایی آمریکا، مستقر در بحرین، اعلام کرد که سپاه پاسداران یک کشتی تجاری را در خلیج فارس توقیف کرده است.
 بر این مبنا، نیروی دریایی آمریکا این رویداد را در آب‌های بین‌المللی تحت نظر داشتند اما با ارزیابی شرایط به این نتیجه رسیدند که نیازی به مداخله نبوده است.
 ناوگان پنجم آمریکا بدون اعلام نام کشتی توقیف شده گفته که این کشتی احتمالا درگیر فعالیت‌های قاچاق بوده است.
 امروز رمضان شریف، سخنگوی سپاه، در مراسمی از نیروی دریایی سپاه ستایش کرده و گفته این نیرو در جهت «تامین امنیت پایدار در آب‌های نیلگون خلیج همیشه فارس و تنگه هرمز و دفع هرگونه تهدید و ایجاد مزاحمت در مسیر تردد شناورها» فعالیت می‌کند.
 آقای شریف در حالی ماموریت سپاه را تامین امنیت شناورها در منطقه خوانده که برخی مقام‌های ایرانی تهدید می‌کنند که اگر منافعشان به خطر بیفتد تنگه هرمز را خواهند بست. این آبراهه استراتژیک محل عبور حدود یک پنجم از نفت خام و مشتقات نفتی دنیا است.
 امروز علیرضا تنگسیری، فرمانده نیروی دریایی سپاه هم به توقیف سه سال پیش یک نفتکش بریتانیایی پرداخته و گفته هنگام تلاش برای توقیف آن نیروی دریایی آمریکا به دنبال محافظت از نفتکش بریتانیایی بود اما در نهایت عقب نشست.
 آقای تنگسیری مدعی شده: «ناو آمریکایی قصد ورود به آب‌های ما را داشت، به آنها اعلام کردیم اگر یک وجب به سمت ما بیایی سیبل موشکهای ما خواهید شد و پس از این هشدار ناو آمریکایی به سرعت عقب نشینی کرد.»
 ایران چهار سال قبل نفتکش بریتانیایی استینا ایمپرو را پس از توقیف یک نفتکش ایرانی در جبل‌الطارق توقیف و پس از سه ماه آزاد کرد.
"
82,اقتصاد,شرکت عظیم نفتی شل کاهش تولید را «خطرناک» توصیف کرد,نفت و گاز |  تغییرات اقلیمی |  انرژی |  انرژی تجدیدپذیر | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 رئیس شرکت عظیم نفتی شل به بی‌بی‌سی گفته است که کاهش تولید نفت و گاز «خطرناک و غیرمسئولانه» خواهد بود.
 وائل صوان مصرانه می‌گوید که جهان هنوز «به‌شدت به نفت و گاز نیاز دارد»، زیرا حرکت به طرف انرژی‌های تجدیدپذیر برای جایگزینی نفت با سرعت کافی در جریان نیست.
 او هشدار داد که افزایش تقاضای چین و زمستانی سرد در اروپا ممکن است بهای انرژی را بار دیگر بالا ببرد.
 اظهارات آقای صوان باعث خشم اقلیم‌شناسان شد که می‌گویند برنامه شل برای حفظ تولید در سطح فعلی تا سال ۲۰۳۰ اشتباه است.
 امیلی شاکبرگ، دانشمند علوم اقلیمی در دانشگاه کمبریج، گفت شرکت‌هایی مثل شل باید بر گذار سریعتر به انرژی‌های پاک تمرکز کنند، «نه اینکه بخواهند دیگران را قانع کنند بهترین راه خدمت به آسیب‌پذیرترین بخش جامعه، استفاده طولانی‌تر از نفت و گاز است.»
 آقای صوان به بی‌بی‌سی گفت: «آنچه خطرناک و غیرمسئولانه است، کاهش تولید نفت و گاز است به طوری که هزینه زندگی، همانطور که پارسال شاهد بودیم، دوباره روند تصاعدی شروع کند.»
 جهان حالا به‌سرعت در جهت جایگزینی سوخت‌های فسیلی با انرژی‌های سبزتر گام برمی‌دارد. رهبران جهان متعهد شده‌اند مانع افزایش میانگین دما به میزان بیش از ۱.۵ درجه سانتی‌گراد در قرن جاری شوند.
 کمیسیون اروپا پارسال برنامه‌ای ارائه کرد که بر اساس آن اتحادیه اروپا برای پایان دادن به وابستگی خود به نفت و گاز روسیه، گذار به انرژی سبز را سرعت می‌بخشد.
 اما بسیاری از کشورها زیرساخت‌های لازم برای حرکت به طرف انرژی‌های پایدار را ندارند.
 آقای صوان گفت که پارسال رقابت شدید برای خریداری گاز باعث شد که کشورهای فقیرتر، مثل پاکستان و بنگلادش، نتوانند گاز طبیعی مایع (ال ان جی) بخرند، چون با قیمت بیشتر به کشورهای شمال اروپا فروخته می‌شد.
 او گفت: «آنها ال‌ان‌جی را از آن کشورها بردند به طوری که بچه‌ها مجبور شدند با نور شمع درس بخوانند. اگر قرار است گذار داشته باشیم، باید گذاری عادلانه باشد که فقط به نفع یک بخش جهان تمام نشود.»
 «کمیته تغییر اقلیم» دریافته است که وسایل گازسوز خانگی به مشکلات تنفسی و بیماری‌های قلبی عروقی مرتبط است.
 کلر فایسون، از سرپرستان «کلایمت آنالیتیکس»، یک موسسه علوم و سیاست جهانی، به بی‌بی‌سی گفت: «این که باید بین اعتیاد به سوخت‌های فسیلی یا کار با نور شمع یکی را انتخاب کنیم، تصویری کاملا نادرست از واقعیت است، درحالی که می‌دانیم انرژی‌های تجدیدپذیر پاک‌تر، ارزان‌تر و برای سلامت عمومی بهتر هستند.»
 فاتح بیرول، مدیر آژانس بین‌المللی انرژی، گفت: «اگر دولت‌ها در مورد بحران اقلیمی جدی باشند، دیگر نباید سرمایه‌گذاری جدیدی در نفت، گاز و زغال سنگ صورت گیرد.»
 آنتونیو گوترش، دبیرکل سازمان ملل متحد، هم سرمایه‌گذاری در تولید نفت و گاز جدید را «از نظر اقتصادی و اخلاقی دیوانه‌وار» خوانده است.
 آقای صوان در این مصاحبه همچنین مشتاقانه بر استقبال گرم بازار بورس نیویورک از شل در جلسه اخیر سرمایه‌گذاران تاکید کرد.
 شل در این جلسه برنامه‌های خود را برای کاهش هزینه‌ها و به حداکثر رساندن سود ارائه کرد.
 او گفت: «استقبالی که در آنجا داشتیم مثال زدنی بود. پرچم شل در کنار پرچم بازار بورس نیویورک به اهتزاز درآمد.»
 وی گفت که مقام‌ها در آمریکا بر این برداشت او صحه گذاشته‌اند که آمریکا حامی قوی‌تر شرکت‌های نفت و گاز است.
"
83,اقتصاد,دخالت ناوهای آمریکایی ایران را از «توقیف دو نفتکش در دریای عمان بازداشت»,نفت و گاز |  روابط خارجی ایران |  حمله به نفتکش‌ها در دریای عمان |  روابط ایران-آمریکا |  امور نظامی ایران |  ایران |  ایالات متحده آمریکا | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 نیروی دریایی آمریکا می‌گوید امروز توانسته با مداخله خود در دریای عمان مانع از توقیف دو نفتکش تجاری به دست نیروهای ایران شود.
 شرکت انرژی آمریکایی شورون درباره تلاش ایران برای توقیف نفتکش‌ها گفته است یک مورد به نفتکش بزرگ ریچموند مرتبط بوده و تمامی خدمه این کشتی سالم هستند.
 به گفته تیموتی هاوکینز، سخنگوی ناوگان پنجم آمریکا کشتی ایرانی در تلاش دوم خود برای توقیف این نفتکش، اقدام به تیراندازی کرد.
 این اتفاقات در آب‌های میان ایران و عمان رخ داده است.
 این سخنگو البته نگفته چگونه نیروی دریایی آمریکا مانع توقیف این نفتکش شده و جزئیات بیشتری در این باره ارائه نکرده است.
 جزئیات مرتبط با کشتی دوم در این رویارویی هنوز روشن نیست.
 شرکت بریتانیایی آمبری که در زمینه امنیت دریایی فعالیت دارد گفته یک ناو چندملیتی در آن زمان در این منطقه حضور داشته و از نیروی دریایی ایران خواسته بود که «تعرض» به یک کشتی تجاری را متوقف کند.
 خبرگزاری دولتی ایرنا گفته مقام‌های ایرانی هنوز در این باره اظهار نظر نکرده‌اند.
 در چهار سال اخیر ایران چندین نفتکش و کشتی تجاری را در منطقه توقیف کرده و چند نفتکش ایرانی هم توقیف شده‌اند. حملاتی نیز که در دریای عمان و خلیج فارس به نفتکش‌ها انجام شده عمدتا به ایران یا شبه‌نظامیان حوثی آن منتسب شده است.
 مقام‌های ایرانی بارها هنگام تنش با کشورهای دیگر تهدید کرده‌اند که تنگه استراتژیک هرمز را می‌بندند. حدود یک پنجم عرضه نفت خام و مشتقات نفتی دنیا از تنگه هرمز عبور می‌کند.
 نیروی دریایی آمریکا می‌گوید ماه پیش ایران دو نفتکش را در یک هفته توقیف کرد.
 داده‌های ردیابی شرکت ریفینیتو نشان می‌دهد نفتکش ریچموند پیش از اتفاق امروز در دریای عمان در راس تنوره در شرق عربستان سعوی پهلو گرفته بود.
 سخنگوی شرکت شورون گفته است اتفاق اخیر به تلفات یا مصدومیت سرنشینان کشتی ریچموند نشده است.
 او گفته: «این کشتی مشغول فعالیت عادی است. امنیت خدمه ما اولویت اصلی ما است.»
 بنابر اعلام شرکت ردیابی دریایی ریفینیتیو این کشتی مقصد نهایی خود را سنگاپور ثبت کرده بود.
 یونان و جزایر مارشال طی هفته‌های گذشته درباره تهدید به کشتی‌های تجاری در خلیج فارس و تنگه هرمز هشدار داده بودند.
 منابعی به رویترز گفته‌اند که در ماه آوریل آمریکا محموله‌ای از نفت ایران را در عملیاتی برای اجرای تحریمها، توقیف کرده است.
 این نفتکش با نام سوئز راجان، که با پرچم جزایر مارشال حرکت می‌کرده ، در آمریکا و در خلیج مکزیک متوقف شده است.
"
84,اقتصاد,بحران فلج‌‌کننده سوخت؛ کوبا به دوست قدیمی‌اش روسیه روی می‌آورد,نفت و گاز |  روسیه |  انرژی |  کوبا | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 خورخه یورو، راننده تاکسی کوبایی، هر بار که پشت فرمان لادای آبی‌تیره خود که متعلق به دوران شوروی است می‌نشیند، به یاد روابط تاریخی کشورش با روسیه می‌افتد.
 خودروی ساده و جعبه‌مانند ساخت روسیه او، یکی از حدود صدهزار دستگاهی است که در طول جنگ سرد به کشورهای جزیره کارائیب وارد شد.
 در طول سال‌ها، خودروهای لادا وارد کوبا شدند تا بر دهه‌ها تحریم اقتصادی ایالات متحده آمریکا بر این جزیره فائق آیند.
 اکنون، در بحبوحه بحران فلج‌کننده سوخت و چشم‌انداز وخیم اقتصادی، رهبر کوبا دوباره به متحد قدیمی خود - روسیه - برای کمک روی آورده است.
 خورخه با تقلایی مداوم برای راندن ماشینش در جاده‌ها و کسب درآمد روبرو است - قطعات یدکی کمیاب و گران هستند. اکنون حتی پر کردن باک ماشین با بنزین هم به یک مصیبت چندروزه تبدیل شده است.
 وقتی که بحران سوخت به اوج خود رسید، صف خودروها در پمپ بنزین‌ها تا چندین خیابان کشیده می‌شد.
 در نهایت، دولت برای حل مشکل این صف‌های طولانی تصمیم گرفت انبوهی از رانندگان منتظر را در گروه‌های واتس‌اپ سازماندهی کند.
 به این ترتیب، یک کارمند دولتی شماره تماس افراد را می‌گیرد و شماره‌ای برای آنها صادر می‌کند. وقتی در نهایت نوبت کسی می‌شود با او تماس می‌گیرد تا به پمپ بنزین برود و باکش را پر کند.
 خورخه در حالی که ما را به سمت یک پمپ بنزین در هاوانا می‌برد، یک پیام در واتس‌اپ می‌گیرد؛ او می‌گوید: «من شماره ۴۲۶ هستم.»
 با این حال، وقتی رسیدیم در پمپ بنزین خبری از بنزین نبود، چرا که تانکر بنزین نتوانسته بود خودش را به آنجا برساند. خورخه شکایت کرد: «نمی‌دانم اصلا چرا به ما گفتند که بیاییم.»
 راننده دیگری به نام خوئل هرناندز، که خشم همگان در صف را منعکس می‌کرد، گفت: «این سیستم ناکارآمد و بی‌فایده است.»
 خوئل گفت: «ما اجازه نداریم کل باک را پر کنیم، مردم اغلب به موقع به شماره خودشان نمی‌رسند، یا حتی وقتی نوبت آنها می‌شود پیامی نمی‌گیرند. این سیستم، سازماندهی و زیرساخت مناسبی ندارد.»
 هفته‌ها بحران سوخت مردم کوبا را تا مرز استیصال رسانده است.
 بحران سوخت، تازه‌ترین مورد از سری چالش‌های بزرگی است که مردم این کشور اخیرا با آن‌ها مواجه شده‌اند؛ از جمله عدم امنیت غذایی، تورم و قطع شدن برق.
 مشکلات طولانی‌مدت کوبا ناشی از سوءمدیریت دولت و تحریم اقتصادی ایالات متحده آمریکا است؛ اما این مشکلات با فروپاشی صنعت گردشگری این کشور در دوران همه‌گیری کرونا وخیم‌تر شد.
 با این حال، این وضعیت برای برخی از شرکت‌های روسی یک فرصت منحصربه‌فرد ایجاد کرده است.
 کوبا اخیرا در یک مجمع تجاری در هاوانا، مجموعه‌ای از توافقنامه‌ها را با شرکت‌های روسی امضا کرد که همه چیز را، از گردشگری و کشاورزی گرفته تا انرژی، پوشش می‌دهد.
 از جمله این قراردادها، امتیازاتی به شرکت‌های روسی بود تا بخش‌هایی از زیرساخت‌های گردشگری فرسوده این جزیره، از جمله تفریحگاه ساحلی روبه‌زوال تارارا، را بازسازی کنند.
 همچنین قرارداد یک پروژه مشترک برای تعمیرات اساسی کارخانه قند فرتوت در استان سانکتی اسپیریتوس، و نیز سرمایه‌گذاری در تولید مشروب رام (عرق نیشکر) و فولاد امضا شده است.
 با این حال، آنچه که بیش از همه مورد علاقه خورخه و سایر رانندگان منتظر است، توافق روسیه برای تامین حدود ۳۰ هزار بشکه نفت خام در روز است.
 این میزان نفت روسیه درواقع کمک به جبران کاهش نفتی است که ونزوئلا، متحد سوسیالیست کوبا، قرار بود به این کشور صادر کند.
 ونزوئلا، در سال ۲۰۲۰، میزان نفت خام صادراتی خود به کوبا را از ۸۰ هزار بشکه در روز به حدود ۵۵ هزار بشکه در روز کاهش داد.
 در رسانه‌های دولتی کوبا، تامین نفت خام از سوی روسیه به عنوان شاهدی بر روابط پایدار دو کشور معرفی می‌شود. اما عمر اِوِرلنی، اقتصاددان مستقل کوبا، نگران است که تصمیم برای برقراری روابط نزدیکتر با مسکو تنها یک راه حل کوتاه‌مدت برای کوبا باشد.
 او می‌گوید: «وقتی آتش‌ها را در چند جبهه خاموش می‌کنید، ورود روسیه برای تقویت این وضعیت بی‌ثبات جذاب به نظر می‌آید. اما باید به فکر راه‌حل میان‌مدت بود.»
 آقای اِوِرلنی توضیح می‌دهد که شرکت‌های روسی انتظار دارند در قبال تخصیص وجوه خود، که کوبا به شدت به آن نیاز دارد، به موقع و کامل دستمزدشان را دریافت کنند.
 او می‌گوید: «اینها شرکت‌های شوروی نیستند که اعتبارات دولتی را اعطا کنند. اینها شرکت‌های خصوصی روسی هستند که خواهان بهره و بازده کامل از سرمایه‌گذاری خود هستند.»
 آقای اِوِرلنی به تصمیم ولادیمیر پوتین، رئیس‌جمهور روسیه در سال ۲۰۱۴ برای بخشش بدهی ۳۲ میلیارد دلاری کوبا اشاره می‌کند و می‌گوید: «آیا این مستلزم فداکاری‌های بیشتر خانواده‌های کوبایی خواهد بود، چرا که ما باید این اعتبارات را پس دهیم؛ یا اینکه روزی شخصیت دیگری مانند پوتین پیدا خواهد شد که این بدهی را ببخشد؟»
 شکی نیست که روابط اقتصادی جدید در یک لحظه خاص پیچیده به وجود می‌آید.
 پس از حمله روسیه به اوکراین در سال گذشته، کوبا یکی از معدود کشورهای آمریکای لاتین بوده که حمایت خود از مسکو را علنا اظهار کرده است؛ امری که کرملین مسلما از آن استقبال می‌کند.
 سرگئی شویگو، وزیر دفاع روسیه، در جریان سفر اخیر یک هیئت بلندپایه کوبایی به مسکو، در رسانه‌های دولتی گفت: «بدون شک کوبا مهمترین متحد روسیه در منطقه بوده است و همچنان هم خوهد بود.»
 شاید هم چنین باشد که روسیه می‌گوید؛ اما عمر اِوِرلنی، اقتصاددان، معتقد است که کوبا نمی‌تواند اشتباهات گذشته را تکرار کند و تنها یک حامی مالی برای بیرون کشیدن این جزیره از منجلاب اقتصادی خود داشته باشد.
 او می‌گوید: «این [وابستگی به یک کشور] اول با اسپانیا، سپس ایالات متحده آمریکا، سپس اتحاد جماهیر شوروی، و سپس ونزوئلا اتفاق افتاد. شما نمی‌توانید تنها به یک بازار واحد وابسته باشید.»
 آقای اِوِرلنی می‌گوید: «من فکر می‌کنم کوبا باید استراتژی تولید خود را ایجاد کند، استراتژی که در آن باید مشاغل خصوصی کوچک و متوسط - مشاغل کوبایی - نقش کلیدی ایفا کنند.»
 خورخه یورو در پایان یک روز گرم و کلافه‌کننده بیرون پمپ بنزین سرانجام توانست باک لادای خود را پر کند.
 اما این کشور، مانند خود انقلاب کوبا، اساسا سوخت و انرژی‌اش برای ادامه حیات اقتصادی تمام می‌شود، و با کمک روسیه صرفا می‌تواند سر پا بایستد؛ کوبا نیاز به یک بازنگری اساسی در سال‌های پیش رو دارد.
"
85,اقتصاد,ایران برای تبدیل منابع مالی آزاد شده در عراق به دلار، «نیازمند مجوز آمریکاست»,تحریم ایران |  روابط ایران-آمریکا |  ایران |  اقتصاد ایران |  عراق | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 حدود سه هفته بعد از موافقت آمریکا با آزادسازی بخشی از منابع مسدود شده مالی ایران در عراق، دبیر اتاق بازرگانی ایران و عراق می‌گوید تبدیل دینارهای پرداختی به حواله‌های دلاری نیازمند مجوز آمریکاست.
 جهانبخش سنجابی به خبرگزاری کار ایران، ایلنا، گفته بیشتر بدهی عراق به ایران به حساب شرکت‌های توانیر و شرکت ملی گاز ایران در بانک «تی‌بی‌آی» عراق، به دینار پرداخته شده است.
 دبیر اتاق مشترک بازرگانی ایران و عراق می‌گوید تهران امکان برداشت از این حساب را دارد اما «مشکل زمانی ایجاد می‌شود که بخواهیم دینار را تبدیل به حواله ارزی کنیم و وقتی می‌خواهیم آن را به دلار تبدیل کنیم بازیگر ثالثی در این بین نقش بازی می‌کند و آن آمریکاست.»
 «از آنجایی‌که ارز رایج عراق در تجارت خارجی دلار است، تبدیل منابع دیناری به دلار باید مجوز فدرال رزرو آمریکا را داشته باشد.»
 اتاق بازرگانی ایران رقم طلب ایران از عراق در حوزه انرژی را حدود ۸ میلیارد دلار اعلام کرده است که شامل بدهی‌های گازی نیست؛ البته در اظهارنظرهای مقام‌های جمهوری اسلامی ارقام متفاوتی ذکر شده‌اند.
 دو روز پیش یحیی آل اسحاق رئیس اتاق مشترک ایران و عراق گفته بود بغداد «همه» بدهی خود یعنی «۱۰ میلیارد دلار» را به حساب‌های ایران در یک بانک عراقی واریز کرده که قرار است برای خرید کالاهای «غیر‌تحریمی» نظیر کالاهای اساسی و دارو استفاده شود.
 دولت آمریکا حدود بیست روز پیش مجوز آزاد شدن نزدیک به سه میلیارد دلار پول مسدود شده ایران در عراق را صادر کرد.
 البته دسترسی ایران به این پول به مقاصد «بشردوستانه» محدود شده است.
 مقام‌های ارشد عراقی گفته بودند که با مجوز آمریکا، بغداد می‌تواند ۲ میلیارد و هفتصد و شصت میلیون دلار از بدهی خود را بابت خرید گاز و برق به ایران پرداخت کند.
 یحیی آل اسحاق آن زمان گفته بود بخشی از منابع آزاد شده ایران در عراق به نیازهای حجاج و بخشی به تامین کالاهای اساسی اختصاص یافته است.
 با اینکه عراق برای تامین انرژی وابستگی زیادی به واردات از ایران دارد اما تحریم‌ها، انتقال این پول به ایران را دچار مشکل کرده است.
 عراق، به ویژه در ماه‌های گرم سال، با کمبود برق مواجه می‌شود و برای تداوم تأمین انرژی، به واردات گاز طبیعی و برق از ایران وابسته است.
 تعویق در پرداخت این بدهی‌ها طی سال‌های گذشته در مواردی منجر به توقف یا اختلال موقت در صادرات از ایران شده است.
 با خروج آمریکا از توافق هسته‌ای ایران با قدرت‌های بزرگ جهانی، واشنگتن در مقاطعی عراق را مشمول معافیت‌های کوتاه‌مدت کرد و واردات انرژی از ایران ادامه یافت.
 اما تحریم‌ها مشکلی بر سر راه انتقال پول به ایران بود که باعث اختلال در روند صادرات انرژی ایران به عراق هم می‌شد.
"
86,اقتصاد,چرا چین اختیارات جدیدی به شی جین‌پینگ برای مقابله با غرب می‌دهد؟,چین |  شی جین‌پینگ |  ایالات متحده آمریکا |  تجارت | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 چین با قانون جدیدی که منافع پکن را در صحنه جهانی حفظ می‌کند، اختیارات گسترده‌تری به شی جین پینگ داده است.
 این قانون تهدید می‌کند که نهادهایی را که به هر نحوی «مضر» برای منافع چین باشند مجازات خواهد کرد ولی مشخص نمی‌کند که دقیقاً مرز این ضرر کجاست.
 صاحب‌نظران می‌گویند که این قانون بر دیپلماسی تهاجمی چین تأکید می‌کند ولی باید دید که این قانون در عمل پس از اجرایی شدن چگونه پیاده خواهد شد.
 بالاخره، چین مشتاق بوده است که پس از کووید سرمایه خارجی جذب کند.
 ژاک دولایل، استاد حقوق و علوم سیاسی دانشگاه پنسیلوانیا می‌گوید بیشتر این قانون «کمابیش لفاظی میان‌تهی است و تا حدود زیادی آشناست» ولی سیاست‌ خارجی مطالبه‌گرانه‌تر و فشار بیشتری را در برابر آمریکا برجسته می‌کند.
 رسانه دولتی گلوبال تایمز این قانون را «گامی کلیدی برای غنی کردن ابزارهای قانونی در برابر سلطه غرب» خوانده است.
 دکتر چانگ جا-یان محقق غیرمقیم مؤسسه کارنگی چین می‌گوید که این «علامتی» است از قصد پکن برای «پی‌گیری فعالانه منافع‌اش به شیوه‌ای که مستلزم آمریت و فشار بیشتری باشد در ضمن اینکه می‌کوشند برای منافع اقتصادی و همکاری بیشتری جاذبه‌شان را حفظ کنند.»
 مانوج کوال‌رامانی که مدیر برنامه مطالعات چین در اندیشکده تاکشاشيلا در هند است می‌گوید، رهبران چین در مسیر یک «تنش درونی» میان پی‌گیری توسعه اقتصادی و حفظ امنیت و منافع ملی حرکت می‌کنند.
 او می‌گوید: «این جاذبه و دافعه احتمالاً ادامه خواهد داشت.»
 روابط میان پکن و واشنگتن به طور خاص در سال‌های اخیر پرتنش بوده‌اند و این دو ابرقدرت مدام به شیوه تلافی‌جویانه‌ای سلسله‌ای از تحریم‌ها را علیه هم اعمال کرده‌اند.
 مقامات چینی سلسله‌ای از اقدامات را علیه شرکت‌های غربی انجام داده‌اند، از قبیل حمله به دفاتر محلی چندین شرکت‌ مشاوره که مرکزشان در آمریکاست، و تعطیل کردن آن‌ها.
 این اقدامات احتمالاً اقداماتی تلافی‌جویانه در برابر محدودیت‌های اعمال شده در زمینه تجارت و فناوری از سوی آمریکا تلقی می‌شوند.
 ماه گذشته، چین محصولاتی را که توسط مایکرون، غول آمریکایی حافظه‌ تراشه‌ای، ساخته می‌شوند ممنوع کرد.
 دکترچانگ می‌گوید که قوانین روابط خارجی تازه می‌تواند منجر به سازگاری بین‌المللی بیشتر در راستای منافع چین شود ولی می‌تواند باعث مقاومت دولت‌های دیگر نیز بشود.
 او گفت: «تجارت‌های خارجی ممکن است در حضورشان در بازارهای چینی یا مواضع علنی که می‌گیرند از جمله مواضع سیاسی‌شان تجید نظر کنند اگر تا کنون نکرده باشند.»
 «این قانونگذاری مبنای قانونی بیشتری را برای حملات و تحقیقات از شرکت‌های خارجی فراهم می‌کند که پيش از این هم انجام می‌شدند.»
 به هر حال، قانون تضمین نمی‌کند که چین بتواند اقدامات سخت‌تری اتخاذ کند.
 مدیران اجرایی ارشد تجاری آمریکایی از قبیل ایلان ماسک و جیمی دیمون از جِی‌پی مورگن در هفته‌های اخیر از چین دیدن کرده‌اند و بر اهمیت چین برای اقتصاد آمریکا تأکید کرده‌اند.
 صاحب‌نظرات می‌گویند که اینکه چطور قانون روابط خارجی چین را در بافتار ایدئولوژی تعریف می‌کند بسیار عجیب است.
 قانون می‌گوید: «جمهوری خلق چین روابط خارجی‌اش را برای حفظ نظام سوسیالیسم با خصلت‌های چینی، تأمین حاکمیت ملی، يکپارچگی و تمامیت اراضی کشور و ترويج توسعه اقتصادی و اجتماعی انجام می‌دهد.»
 این قانون می‌افزاید که چین روابط خارجی‌اش را «تحت ارشاد» ایدئولوژی‌های شی جین‌پینگ، مائو ژدونگ، دنگ شیائوپينگ و مارکسیسم-لنینيسم وموارد دیگر انجام می‌دهد.
 این قانون برای اولین بار است که مکتوب می‌کند که حزب کمونيست چین، به جای حکومت، سیاست خارجی را هدایت می‌کند – و همچنین نمادی است از تحکیم قدرت آقای شی.
 دکتر دولایل می‌گوید: «[این قانون] صراحت عجیبی درباره رهبری حزب در زمینه روابط خارجی دارد و بر گرایش‌های تغییر قدرت در دوره شی – از حکومت به حزب و در درون حزب به سمت آقای شی – تأکید می‌کند.»
 به نقل از سرمقاله‌ای منتشر شده در روز پنجشنبه در روزنامه حکومتی خلق، وانگ لی، ديپلمات ارشد چین آن را «راهکار مهمی برای تقویت رهبری مرکزی و متحد کمیته مرکزی حزب کمونيست در زمینه روابط خارجی» می‌داند.
 آقای کوال‌رامانی می‌گوید که با این حال قانون تازه می‌تواند بحث و اختلاف نظر در زمینه سیاست خارجی را به انسداد بکشاند.
 اما او می‌افزاید که پیامدهای کلی ماجرا را فقط می‌توان به مرور زمان فهمید، بسته به تفسیر دادگاه از این قانون‌گذاری و هزینه‌های مجازاتی که اعمال می‌شوند.
"
87,اقتصاد,ایران در «باشگاه انرژی شانگهای»؛ فرصتی که همان موانع قدیمی می‌تواند آن را بر باد بدهد,اقتصاد جهان |  نفت و گاز |  تحریم ایران |  روابط خارجی ایران |  انرژی |  ایران |  اقتصاد ایران | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 عضویت ایران در سازمان همکاری شانگهای موجب خواهد شد که ایران بتواند در حوزه‌های مختلف اقتصادی فعالیت کند و منافع منطقه‌ای خود را بهبود ببخشد.
 همچنین، زیرساخت‌ها و شبکه‌های حمل و نقل ریلی و جاده‌ای، فرودگاه‌ها و بنادر ایران، به ویژه بندر چابهار در اقیانوس هند، نقش مهمی از نظر اقتصادی در فعالیت‌های سازمان همکاری شانگهای خواهند داشت.
 همزمان مقام‌های ایران هم تلاش کردند تا از این عضویت، حداکثر بهره سیاسی را ببرند و با تبلیغاتی گسترده، آن را موفقیتی بسیار ویژه تصویر کنند.
 فارغ از ابعاد این تبلیغات، که بخشی از آن می‌تواند با انگیزه‌های سیاسی پیگیری شود، واقعیت این است که این عضویت، ممکن است فرصتی مهم برای بخش انرژی و اقتصاد ایران فراهم کند.
 اما موانعی که تا امروز بر سر راه توسعه اقتصادی ایران قرار داشته (نظیر تحریم‌ها، انزوای مالی یا فهرست سیاه FATF)، برای بهره‌برداری اقتصادی ایران از عضویتش در شانگهای هم مشکل‌ساز خواهند بود.
 با توجه به حضور روسیه و چین در سازمان شانگهای و نقش مهم این دو کشور در بازار جهانی انرژی به عنوان تولید‌‌‌ کننده و مصرف‌کننده، طبیعی است که امنیت انرژی از اصول اساسی پیمان شانگهای باشد.
 طبق پیشنهاد ولادیمیر پوتین، رئیس جمهور روسیه در نشست سال ۲۰۰۶ سران شانگهای در آستانه قزاقستان، ایده تشکیل «باشگاه انرژی» برای تحقق اهداف مندرج در اساسنامه سازمان همکاری شانگهای توسط رهبران کشورهای عضو پذیرفته شد.
 در آن نشست، تصمیم گرفته شد تا «باشگاه انرژی شانگهای» برای تشویق همکاری کارآمد منطقه‌ای در حوزه انرژی، بهره‌برداری از زیرساخت‌های موجود و توسعه بخش انرژی، هماهنگی در خط‌مشی‌های عرضه و تقاضا، امنیت خطوط انتقال، رشد همکاری‌های اقتصادی بین کشورهای عضو و سازگاری با تحولات جدید در عرصه اقتصاد جهانی، تشکیل شود.
 کشورهای چین، روسیه، قزاقستان، قرقیزستان، تاجیکستان، پاکستان، هند و ایران اعضای اصلی «باشگاه انرژی شانگهای» هستند.
 افغانستان، بلاروس و مغولستان نیز به عنوان اعضای ناظر حضور دارند و سایر کشورها نیز به عنوان شرکای همکاری در سطح سازمان مشارکت می‌کنند.
 این سازمان توانایی تقویت اعضا و تسهیل تجارت را دارد.
 کارشناسان انرژی روس بر این باور هستند که مهمترین وظیفه «باشگاه انرژی سازمان همکاری شانگهای»، استقرار کامل آن است. در حال حاضر، این ساختار در سازمان شانگهای به طور عمده به صورت مشاوره‌ای فعالیت می‌کند و به عنوان یک بستر اضافی برای بحث درباره مسائل مختلف انرژی توسط معاونان وزرای انرژی کشورهای عضو شانگهای و کشورهای همکار عمل می‌کند.
 در نوامبر ۲۰۲۲، در یک جلسه از شورای سران دولت کشورهای عضو شانگهای، نخست وزیر روسیه، میخائیل میشوستین، به ضرورت استفاده فعال‌تر از باشگاه انرژی شانگهای برای «عمیق تر کردن همکاری عملی در حوزه انرژی» اشاره کرد.
 چین نیز به عنوان بزرگترین مصرف کننده انرژی تمایل دارد تا انرژی مورد نیاز خود را از طریق منابع مختلفی مانند روسیه، عربستان سعودی و عراق تامین کند تا بدون وابستگی کامل به یک کشور، امنیت انرژی خود را تضمین کند.
 به همین دلیل پکن نگران انحصار روسیه در بازار انرژی منطقه آسیای مرکزی است. در واقع پکن ترجیح می‌دهد در چارچوب روابط دوجانبه با کشورهایی مانند قزاقستان، ازبکستان و حتی روسیه در حوزه انرژی همکاری کند.
 در شرایط معمولی عضویت رسمی ایران در سازمان شانگهای می‌توانست برگ برنده سیاست خارجی دولت ابراهیم رئیسی تلقی شود. اما ایران برای بهره گیری از مزایای کامل عضویت رسمی در شانگهای با توجه به مشکلات متعدد فعلی در سیاست خارجی خویش راه درازی پیشرو داد.
 در گزارش ماه ژانویه گذشته اداره اطلاعات انرژی آمریکا، ذخایر گازی ایران در سال ۲۰۲۱ نسبت به سال قبل از آن، به میزان سه تریلیون فوت مکعب افزایش یافت. اداره اطلاعات انرژی آمریکا در گزارش قبلی خود، ذخایر گاز طبیعی ایران را حدود ۱۲۰۰ تریلیون فوت مکعب اعلام کرده بود.
 با توجه به گزارش اداره اطلاعات انرژی آمریکا، کل ذخایر نفت ایران در پایان سال ۲۰۲۱ در حدود ۲۰۹ میلیارد بشکه تخمین زده شده است، که این عدد بیشتر از تمام کشورهای جهان به جز ونزوئلا و عربستان است. این یعنی منابع عظیم انرژی ایران می تواند برگ برنده ایران در امنیت انرژی کشورهای عضو شانگهای محسوب شود.
 اگر ایران از سوی ایالات متحده آمریکا تحت تحریم نشده بود و تهران می‌توانست ظرفیت تولید نفت و گاز طبیعی خویش را افزایش دهد، عضویت رسمی ایران در شانگهای به عنوان یکی از بزرگترین دارندگان منابع نفت و گاز، برای چین به عنوان بزرگترین مصرف کنندگان انرژی در این سازمان، به مزیتی بسیار مهم تبدیل می‌شد.
 تشکیل باشگاه انرژی در سازمان شانگهای نیز می‌تواند به عنوان یک مکانیسم برای تنظیم مسائل انرژی در این سازمان، در درازمدت به نفع ایران باشد.
 کارشناسان مطرح انرژی در مورد سطح عملکرد باشگاه انرژی شانگهای بر این عقیده هستند که فعالیت این باشگاه باید در چهار سطح جهانی، منطقه‌ای (اوراسیا)، سطح زیر منطقه‌ای یعنی آسیای میانه و سطح محلی مورد ارزیابی قرار گیرد.
 در حداقل ۱۲ سال گذشته، ویتالی بوشوف، یکی از برجسته‌ترین متخصصان انرژی روسیه و مدیرعامل مؤسسه استراتژی انرژی، مراحل زیر را برای تبدیل سازمان همکاری شانگهای در حوزه انرژی از یک سکوی بحث و مشاوره به یک شرکت کامل در ترتیب جهانی انرژی پیشنهاد کرده بود:
 رسانه‌های دولتی ایران مدعی هستند که عضویت رسمی ایران در سازمان همکاری شانگهای، یک گام مثبت در جهت تنوع‌بخشی روابط بین‌المللی ایران و اقدامی جدی در راستای دیپلماسی اقتصادی و امنیتی است.
 آمارها نشان می‌دهد که آینده این سازمان در اقتصاد جهانی روشن است و در نهایت منجر به ارتقای رتبه اقتصادی ایران خواهد شد.
 با توجه به منافع متضاد ایران و روسیه در بازار جهانی انرژی و حضور هر دو کشور در شانگهای نمی‌توان انتظار داشت که باشگاه انرژی شانگهای هم تامین کننده منافع تهران در بازار منطقه‌ای انرژی باشد و هم تامین کننده منافع مسکو.
 با حمله روسیه به اوکراین و اعمال تحریمها علیه صادرات انرژی روسیه مسکو مجبور شد تمرکز خود را بر روی بازار شرق آسیا یعنی چین و در جنوب آسیا یعنی هند متمرکز کند و بازار صادرات انرژی خویش را تغییر دهد.
 مسکو بدون توجه به آینده جنگ اوکراین درصدد افزایش نقش خود در امنیت انرژی هند و چین است. یعنی ایران با رفع تحریم‌ها هم باید با روسیه و عربستان سعودی در بازار انرژی چین رقابت کند.
 ایران در شرایط تحریمی فقط می تواند به فروش نفت ارزان به چین ادامه دهد و نمی تواند امیدوار باشد تا پس از عضویت رسمی در پیمان شانگهای، پکن در زیر ساختار انرژی و ارتباطی ایران سرمایه گذاری خارق‌العاده‌ای انجام بدهد.
 عضویت رسمی ایران در سازمان همکاری شانگهای و همچنین باشگاه انرژی شانگهای می‌تواند موفقیتی نمادین برای سیاست خارجی ایران لحاظ شود.
 تهران باید ابتدا مشکلات متعدد صنعت انرژی در داخل کشور را حل و فصل کند که این امر بدون توافق جدید اتمی و رفع تحریمها عملیاتی نخواهد شد.
 پس از تصویب احتمالی اف ای تی اف (اگر واقعا بالاخره چنین اتفاقی رخ بدهد) ایران در میان مدت می‌تواند نقش خود را در «باشگاه انرژی شانگهای» افزایش دهد. اما در کوتاه مدت نمی‌توان انتظارداشت ایران نقش موثری در باشگاه انرژی شانگهای داشته باشد.
"
88,اقتصاد,عضویت در شانگهای؛ منافع اقتصادی این سازمان برای ایران چیست؟,کارآفرینی |  اقتصاد جهان |  کسب و کار |  روسیه |  امور بانکی |  چین |  روابط خارجی ایران |  ازبکستان |  قزاقستان |  ایران |  مسلمانان |  صنعت گردشگری و تفریح |  اقتصاد ایران |  تجارت اینترنتی |  حسن روحانی |  تجارت | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 سرانجام بعد از ۱۵ سال، به صورت رسمی، جمهوری اسلامی ایران عضو سازمان همکاری شانگهای شد.
 ایران در حالی به عضویت کامل این سازمان در می‌آید که از سال ۲۰۰۵ به عنوان عضو ناظر پذیرفته شده و در سال ۲۰۰۸ درخواست عضویت کامل خود را به این سازمان ارسال کرده‌بود.
 جمهوری اسلامی ایران سال‌هاست که تلاش می‌کند تا عضو سازمان‌های بزرگ جهان مانند سازمان همکاری شانگهای و سازمان تجارت جهانی شود.
 فارغ از مشکلات سیاسی و بین‌المللی، مهمترین عامل تأخیر عضویت ایران در سازمان‌های جهانی، ساختاری اقتصادی ایران است.
 به همین دلیل برخی از کارشناسان اقتصادی معتقدند که پیوستن به سازمان همکاری شانگهای می‌تواند به ایران کمک کند تا ساختار‌های اقتصادی خود را ترمیم و رقابتی‌تر کند.
 علاوه بر این جمهوری اسلامی‌امیدوار است که با این عضویت، فشار تحریم‌های اقتصادی را کم کند.
 سازمان همکاری شانگهای که یک نهاد بین دولتی است، در سال ۲۰۰۱ توسط شش کشور قزاقستان، چین، قرقیزستان، روسیه، تاجیکستان و ازبکستان تأسیس شد.
 در حال حاضر، هند، قزاقستان، چین، قرقیزستان، پاکستان، روسیه، تاجیکستان، ایران و ازبکستان ۹ عضو دائمی و سه کشور افغانستان، بلاروس و مغولستان، عضو ناظر و شش کشور آذربایجان، ارمنستان، پادشاهی کامبوج، نپال، ترکیه و سریلانکا نیز از شرکای گفت‌وگوی آن محسوب می‌شوند.
 سازمان‌های بین‌المللی از این دست عموما با هدف افزایش همگرایی بین کشورهای عضو و نزدیک‌تر شدن آن‌ها از نظر سیاسی و اقتصادی شکل می‌گیرند.
 بر اساس گزارشی از این سازمان، مجموع تولید ناخالص داخلی کشور‌های عضو این سازمان ۲۳ تریلیون و ۳۰۷ میلیارد دلار معادل ۲۴ و دو دهم درصد از تولید ناخالص داخلی جهان است.
 جمعیت کشور‌های عضو سازمان سه میلیارد و ۳۳۰ میلیون نفر معادل حدود ۴۲ درصد از جمعیت جهان است.
 شرکت نفت بریتانیایی بی‌پی در سال ۲۰۲۱ گزارش کرده در مجموع، هشت عضو سازمان همکاری شانگهای به اضافه ایران، تقریباً ۲۰ درصد از ذخایر نفت جهان، ۴۴ درصد از گاز طبیعی و ۵۰ درصد ذخایر اورانیوم جهان را در اختیار دارند.
 ضمن این‌که جایگاه این سازمان در حال تقویت است. کابینه عربستان سعودی در فروردین امسال، پیشنهاد پیوستن به سازمان همکاری شانگهای تصویب کرد.
 جمهوری اسلامی ایران چندسالی است که استراتژی نگاه به شرق را دنبال می‌کند.
 بر اساس همین استراتژی، پیوستن رسمی به این سازمان بعد از ۱۵سال تلاش و‌امیدواری به کم شدن فشار‌های اقتصادی با کمک بیشتر اعضای سازمان، از سوی رسانه‌های حکومتی، پیروزی بزرگی تلقی می‌شود. و مهمترین عامل رضایت حکومت از این عضویت، ‌امیدواری به خنثی شدن تحریم‌هاست.
 روزنامه کیهان بعد از نشست سال گذشته در سمرقند و پذیرش عضویت ایران، نوشته بود: «ایران با پیوستن به سازمان همکاری شانگهای در مقابل تحریم‌ها مصونیت می‌یابد.»
 جواد منصوری، سفیر پیشین ایران در چین هم به خبرگزاری فارس گفته بود: «ایران به این سازمان پیشنهاد داده تا پول واحدی را ایجاد کنند تا اثرگذاری تحریم‌های بانکی و سوئیفت را از بین ببرد.»
 خبرگزاری ایرنا هم اخیر نوشته که سازمان همکاری شانگ‌های می‌تواند دلار را از تجارت جهانی حذف کرده و ایران را از تحریم‌ها نجات دهد.
 افزایش فروش نفت و توسعه بخش انرژی هم از دیگر مواردی است که جمهوری اسلامی در تبادل با اعضای سازمان همکاری شانگ‌های دنبال می‌کند.
 مصطفی نخعی، نماینده و عضو کمیسیون انرژی مجلس اخیراً، در حساب توییتری خود نوشته ایران با عضویت به سازمان شانگ‌های می‌تواند به هاب انرژی منطقه تبدیل شود.
 در حالی این سخنان مطرح می‌شود که حمیدرضا صالحی، نایب رئیس کمیسیون انرژی اتاق ایران به خبرگزاری مهر گفته بود: «برای هاب منطقه شدن نیاز به قرارداد‌های بالای ۱۵ سال داریم. ما در حوزه گاز در میدان پارس جنوبی دچار عقب افتادگی‌های شدیدی در زمینه سرمایه‌گذاری داریم و با توجه به اینکه با ناترازی گاز مواجه هستیم نمی‌توانیم اقدام به توسعه این میادین کنیم.»
 با وجود خوش‌بینی‌های مطرح شده از سوی حکومت، بخش خصوصی با احتیاط بیشتر و حتی با تردید به این عضویت نگاه می‌کند.
 در مهر ۱۴۰۰ مرکز پژوهش اتاق بازرگانی ایران، طی گزارشی اعلام کرد: «به دلیل اینکه سازمان همکاری شانگهای یک نهاد بین دولت‌هاست، نقش بخش خصوصی بدون واسطه دولت، خیلی پررنگ نیست. بخش خصوص تنها در حد مشاور دولت می‌تواند در این حوزه فعال باشد و نقش بیشتری ندارد.»
 این نگاه و همچنین موانع تجاری دیگر سبب شده تا عضویت ایران به سازمان همکاری شانگ‌های از سوی فعالان اقتصادی بطور جدی پیگیری نشود.
 محمد لاهوتی، عضو اتاق بازرگانی تهران و رئیس کنفدراسیون صادرات ایران، اخیراً به سایت خبری اتاق بازرگانی تهران گفته: «عضویت به سازمان همکاری شانگهای می‌تواند برای ما مزیت‌های خوبی داشته باشد و حتی تخفیف‌هایی را در نظر بگیرد، ولی کشور‌های عضو سازمان بخاطر عدم عضویت ایران در FATF تجارت خود با ایران را کاهش دادند. به همین دلیل در سال‌های اخیر واردات ما از امارات متحده عربی افزایش یافته‌ است. علت این مسأله این است که چین مایل نیست که بسیاری از کالا‌ها، به صورت مستقیم از چین وارد ایران شود. بلکه از چین به امارات و از امارات به ایران صادر می‌شود. این اتفاق به دلیل بودن ایران در لیست سیاه FATF افتاده‌ است. »
 برخی از فعالان اقتصادی هیچ نفعی در این عضویت برای خود در نظر نمی‌بینند.
 آرش علوی عضو هیات نمایندگان اتاق ایران، در یک مصاحبه رادیویی گفته بود: «وضعیت تحریم کشور این امکان را به ایران نمی‌دهد که از عضویت به سازمان همکاری شانگ‌های بهره‌برداری لازم را ببرد. علت اصلی محدودیت‌های بانکی است. تا زمانی که این محدودیت‌ها رفع نشود، این عضویت، نفع چندانی برای ایران ندارد. »
 داد و ستد‌های تجاری ایران با کشور‌های عضو سازمان همکاری شانگهای در سال‌های اخیر افزایش یافته‌است. اما نگاهی دقیق‌تر به آمارها نشان می‌دهد که بخش عمده این داد و ستد به فروش نفت و گاز ایران اختصاص دارد و در واقع داد و ستد دولت ایران با این کشورها محسوب می‌شود.
 گمرک ایران در سال ۱۳۹۹ اعلام کرده که میزان تجارت ایران با اعضای سازمان همکاری شانگ‌های ۵۵ میلیون تن معادل ۲۸ میلیارد دلار بود که ۱۵ میلیارد دلار صادرات و ۱۳ میلیارد دلار واردات بود. البته ۱۸ میلیارد دلار بابت تجارت با چین و سه میلیارد و ۴۰۰ میلیون دلار با هند بود.
 در سال ۱۴۰۰ میزان داد و ستد ایران با اعضا به ۳۷ میلیارد دلار رسید.
 سال گذشته هم این روند، رو به افزایش بوده است.
 سخنگوی کمیسیون روابط بین‌الملل و توسعه تجارت خانه صنعت، معدن و تجارت در اسفند ۱۴۰۱ گفته «در ۱۱ ماه منتهی به بهمن۱۴۰۱ بیش از ۳۸ میلیارد و ۸۲۹ میلیون دلار بین ایران و کشور‌های عضو سازمان همکاری شانگهای تبادل شد که نسبت به سال ۱۴۰۰ معادل ۳۳ و چهار دهم درصد رشد داشت.»
 البته تقریباً نصف این مبادلات با کشور چین بود.
"
89,اقتصاد,پایان دو دهه انتظار؛ نصب سکوی فاز ۱۱ پارس جنوبی بدون مشاوران خارجی چه اهمیتی دارد؟,نفت و گاز |  تحریم ایران |  ایران |  اقتصاد ایران | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 تکمیل فازهای باقی مانده پارس جنوبی در دو دهه گذشته، همواره اولویت اصلی دولت‌ها در ایران بوده است، اما مشکلات متعدد فنی و مالی باعث شد تا فاز ۱۱ پارس جنوبی، پس از دو دهه، به بهره‌برداری نرسد.
 در دوران برجام، وزارت نفت برای تکمیل این فاز کلیدی پروژه پارس جنوبی، قراردادی با شرکت‌های خارجی به امضا رسانید که با خروج آمریکا از برجام، این قرارداد اجرایی نشد.
 هفته گذشته بالاخره سکوی فاز ۱۱ نصب شد تا امیدها برای تولید گاز طبیعی در یک ماه آینده از این فاز افزایش یابد.
 توسعه فاز ۱۱ پارس جنوبی به‌عنوان آخرین فاز دریایی میدان پارس جنوبی، به حدود دو دهه قبل باز می‌گردد. در آن زمان این فاز همراه با فاز ۱۲ برای اجرای برنامه‌های مایع‌سازی گاز طبیعی در نظر گرفته شده بود.
 همچنین، در این مدت، مذاکرات برای برداشت گاز از این بخش از میدان نیز با شرکت‌های خارجی در جریان بود.
 در مرحله ابتدایی برداشت از این فاز که با نصب سکو سه هزار و ۲۰۰ تنی انجام شد، تولید گاز طبیعی به ۱۵ میلیون مترمکعب در روز خواهد رسید.
 همچنین با ساخت و نصب سکوی بعدی و حفاری چاه‌ها، قرار است روزانه ۵۶ میلیون مترمکعب گاز، ۵۰ هزار بشکه میعانات گازی و ۷۵۰ تن گوگرد تولید شود.
 جواد اوجی در مراسم نصب سکوی سه هزار و ۲۰۰ تنی فاز ۱۱ گفت که شرکت فرانسوی «توتال» در این پروژه به متخصصان ایرانی باخت.
 در مراسم نصب سکوی فاز ۱۱ میدان پارس جنوبی که توسط متخصصان داخلی انجام شد، جواد اوجی گفت که از ۲۰ سال قبل قرار بود شرکت‌های خارجی کار توسعه فاز ۱۱ را انجام بدهند، «اما این پروژه را به تاخیر انداختند.»
 وزیر نفت گفت: «فاز ۱۱، به عنوان مرزی‌ترین فاز پارس جنوبی، اهمیت بسیاری دارد و هر روزی که تولید گاز از این فاز به تاخیر بیفتد، ضرر و زیان بیشتری به کشور وارد می‌شود.»
 جابه‌جایی سکوی سه هزار و ۲۰۰ تنی فاز ۱۲ به فاز ۱۱ پارس جنوبی، که به عنوان سنگین‌ترین سکوی این پروژه محسوب می‌شود، منجر به آغاز تولید گاز طبیعی از این فاز بسیار مهم و استراتژیک خواهد شد.
 توسعه فاز ۱۱ پارس جنوبی باعث درآمد زایی به میزان پنج میلیارد دلار خواهد شد.
 به گفته محسن خجسته‌مهر، مدیرعامل شرکت ملی نفت ایران، افتتاح فاز ۱۱ بخشی از ناترازی گاز داخل کشور را جبران خواهد کرد.
 تکمیل و کامل شدن دو فاز استاندارد این طرح، سالانه به میزان ۵ میلیارد دلار درآمد اقتصادی خواهد داشت. این درآمد، بسیار مهم و موثر در تحقق اهداف اقتصادی کشور و توسعه صنعت نفت است.
 جابه‌جای سکوی فاز ۱۲ به فاز ۱۱ برای ایران تجربه نخستین جابه‌جایی از دریا به دریا بود و گفته می‌شد که این کار بدون مشاوران خارجی شدنی نیست. اما در نهایت ایران اعلام کرد که بدون حضور مشاوران خارجی موفق شده این عملیات پیچیده را انجام بدهد.
 به گفته جواد اوجی با انتقال سکوی فاز ۱۲ به فاز ۱۱، پرونده تولید از آخرین فاز پارس جنوبی به پایان رسیده است و در حال حاضر تمرکز وزارت نفت بر افزایش تولید و افزایش فشار فازهای فعلی است.
 به گفته هوشنگ فلاحتیان، معاون برنامه‌ریزی وزیر نفت، وزارت نفت با هدف ایجاد پایداری در تأمین گاز در فصل سرد، اقدامات گسترده‌ای را در دستور کار قرار داده است.
 این اقدامات شامل ذخیره‌سازی گاز، ذخیره سوخت‌زمستانی سوخت مایع برای نیروگاه‌ها و کارخانه‌های سیمان، تعویض بخاری‌های کم‌بازده گازی با بخاری‌های با بازدهی بالا و جایگزینی بخاری‌های سنتی با بخاری‌های با بازدهی بالا می‌شود.
 هدف از این تدابیر تأمین پایداری مصرف‌کنندگان در زمستان، جلوگیری از تلف کردن گاز، کاهش وابستگی به واردات گاز و افزایش استفاده از منابع داخلی است. این اقدامات همچنین نقش مهمی در صرفه‌جویی انرژی، توسعه صنعت داخلی و توسعه پایدار ایفا می‌کنند و جزئی از استراتژی بلندمدت وزارت نفت برای بهره‌برداری بهینه از منابع انرژی و افزایش بهره‌وری در مصرف انرژی محسوب می‌شوند.
 با انتقال سکوی فاز ۱۱، ظرفیت تولید گاز طبیعی در ایران در ماه‌های آینده افزایش خواهد یافت.
 اما با توجه به کمبود روزانه بیش از۲۰۰ میلیون متر مکعب گاز طبیعی، نمی توان انتظار داشت که حتی با بهره برداری کامل از فاز ۱۱ مشکل کمبود گاز طبیعی در زمستان پیش‌رو حل شود، هر چند به نظر نمی‌رسد بهره برداری کامل از این فاز در سال جاری عملیاتی شود.
 انتقال سکوی فاز ۱۱، پیشرفتی در صنعت انرژی ایران محسوب می‌شود، اما این پیشرفت به تنهایی نمی تواند حلال مشکلات صنعت گاز طبیعی باشد. کماکان مشکل افت فشار در میدان پارس جنوبی ادامه دارد و به نظر هم نمی رسد که مشکل افت فشار به زودی حل شود.
 تنها اختلاف فاز ۱۱ با بقیه فازها، حذف پالایشگاه است وگرنه دیگر مشخصات بخش دریایی و چاه‌ها و خطوط لوله، یکی است. پیش بینی می‌شود که هزینه احداث کل دو سکو و ۲۴ حلقه چاه و دو خط لوله بایستی کمتر از دو میلیارد دلار باشد.
 فاز ۱۱ ، بخش خشکی نداشته و تصمیم درست بر استفاده از ظرفیت خالی ۸۰۰ میلیون مترمکعب در روز پالایشگاه های خشکی بوده است که سال گذشته حداکثر ۷۰۰ میلیون متر مکعب ورودی داشت و با توجه به افت طبیعی تولید ظرفیت مازاد دائمی خواهد بود. ۴.۸ میلیارد دلار ، شامل هزینه تاسیسات سکوهای فشارافزایی هم بوده است.
 تبلیغات زیاد رسانه‌ای در مورد موفقیت دولت سیزدهم در انتقال سکوی فاز ۱۱، با واقعیات میدان پارس جنوبی در تضاد است و مقدمات بهره برداری از فاز ۱۱، در دولت قبلی فراهم شده است.
"
90,اقتصاد,ادامه فعالیت شرکت نفتی شِل در روسیه با وجود تعهد به خروج,نفت و گاز |  روسیه |  اروپا |  جنگ اوکراین | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 شرکت نفتی بریتانیایی شِل ، با وجود تعهدی که بیش از یکسال پیش برای خروج از بازار انرژی روسیه داده بود، اما همچنان گاز روسیه را خرید و فروش می‌کند.
 بر اساس گزارش و تجزیه و تحلیل کمپین گلوبال ویتنس، این شرکت در صادرات حدود یک هشتم گاز روسیه در سال ۲۰۲۲ مشارکت داشته است.
 در پی انتشار این گزارش اولگ اوستنکو، مشاور رئیس جمهور اوکراین، شِل را به متهم به پذیرش «پول آلوده به خون» کرده است.
 اما شرکت شِل می‌گوید که که این معاملات نتیجه «تعهدات قراردادی بلندمدت» بوده و قوانین یا تحریم‌ها را نقض نکرده است.
 اخیرا و در نهم ماه می، یک نفتکش بزرگ که قادر به حمل بیش از ۱۶۰ هزار متر مکعب گاز فشرده ال‌ان‌جی بود، از بندر سابتا در شبه جزیره یامال در شمال روسیه خارج شد.
 محموله این کشتی توسط شرکت شل خریداری شده بود و مقصد نهایی آن هنگ‌کنگ بود.
 بر اساس تجزیه و تحلیل داده‌ها این یکی از هشت محموله ال‌ان‌جی است که شِل امسال از یامال خریداری کرده است.
 به گفته گلوبال ویتنس سال گذشته، شرکت شِل ۱۲ درصد از تجارت ال‌ان‌جی دریایی روسیه را انجام داده و در سال ۲۰۲۲ جزو پنج خریدار بزرگ ال‌ان‌جی از روسیه بوده است.
 در مارس سال ۲۰۲۲ و چندین هفته پس از حمله روسیه به اوکراین، شِل به دلیل خرید محموله‌ نفت از روسیه عذرخواهی کرد و گفت که قصد دارد تا از بازار معاملات نفت و گاز روسیه خارج شود.
 این شرکت اعلام کرد که خرید نفت روسیه را متوقف می‌کند و ایستگاه‌های خدمات و سایر مشاغل خود را در روسیه به فروش خواهد گذاشت.
 شِل گفته بود که این معاملات را «به صورت تدریجی کنار خواهد گذاشت» اما هشدار داد که این یک «چالش پیچیده» برای این شرکت خواهد بود.
 از آن زمان به بعد، این شرکت خرید محموله‌های ال‌ان‌جی را از دو بندر یامال و ساخالین در روسیه همچنان ادامه داده است.
 اولگ اوستنکو، مشاور رئیس‌جمهور اوکراین می‌گوید: «بسیار ساده است: شِل با ادامه تجارت گاز روسیه، پول را به جیب پوتین می‌ریزد و به تامین مالی تجاوزات وحشیانه روسیه علیه مردم اوکراین کمک می‌کند.»
 آقای اوستنکو گفت: «مبالغ هنگفتی که شِل و کل صنعت نفت از معامله با روسیه به دست آورده، باید برای کمک به بازسازی اوکراین استفاده شود، نه اینکه جیب سهامدارانشان را پر شود».
 سخنگوی شِل گفته است که «این شرکت خرید ال‌ان‌جی روسیه را در بازار نقدی متوقف کرده است، اما همچنان به تعهدات قراردادی بلند مدتش متعهد است و این مطابق با تحریم‌ها، قوانین قابل اجرا و مقررات کشورهایی است که در آن فعالیت می‌کنیم.»
 شِل بزرگترین تاجر گاز ال‌ان‌جی در جهان است که مشمول تحریم‌های اروپا نیست و در سال گذشته میلیاردها دلار از مبادلات نفت و گاز سود کسب کرده است.
 روسیه سال گذشته تحویل گاز خود از طریق خط لوله را به شدت کاهش داد، اما میزان گازی را که از طریق کشتی عرضه می‌کند که اروپا هم یکی از مقصد‌های آن است را افزایش داده است.
 همچنین براساس تجزیه و تحلیل گلوبال ویتنس، شرکت انرژی توتال مستقر در فرانسه، که سهامداری کوچیک در پروژه یامال روسیه است، همچنان یکی از خریداران بزرگ ال‌ان‌جی از مسکو است.
"
91,اقتصاد,ویلم الکساندر، پادشاه هلند برای نقش این کشور در برده‌داری عذرخواهی کرد,هلند |  تجارت | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 پادشاه هلند به خاطر نقش کشورش در تجارت برده رسما عذرخواهی کرد و گفت که «شخصا و شدیدا» از این موضوع متاثر شده است.
 هلند پس از قرن هفدهم به یک قدرت عمده استعماری تبدیل شد و قلمرو‌هایی را سرتاسر جهان تحت اختیار گرفت و تاجران برده هلندی بیش از ۶۰۰هزار نفر را قاچاق کردند.
 روز شنبه ویلم الکساندر، پادشاه هلند، این اقدام را «خوفناک» خواند.
 او گفت که خانواده سلطنتی هیچ قدمی برای جلوگیری ازبرده‌داری برنداشت.
 پادشاه هلند در مراسمی به مناسبت یکصد و شصتمین سالگرد لغو برده‌داری در این کشور سخنرانی می‌کرد. تا قبل از این مراسم، مشخص نبود که آیا پادشاه به خاطر نقش خانواده سلطنتی از این عمل عذرخواهی خواهد کرد یا نه.
 یک بررسی جدید درماه ژوئن نشان داد که حاکمان وقت هلند بین سال‌های ۱۶۷۵ و ۱۷۷۰از مستعمراتی که برده‌داری در آنها رواج داشت، معادل ۵۴۵ میلیون یورو (۵۹۵ میلیون دلار) پول امروز، درآمد کسب کردند.
 پادشاه ویلم الکساندر در سخنرانی خود در آمستردام تایید کرد که «پادشاهان و حاکمان کاخ نارنجی» هیچ قدمی علیه [برده‌داری] برنداشتند‌».
 او گفت: «امروز به عنوان پادشاه شما و به عنوان بخشی از دولت اینجا در مقابل شما ایستاده‌ام. امروز عذرخواهی می‌کنم.»
 «امروز، به‌دلیل فقدان اقدامی آشکار طلب بخشایش می‌کنم.»
 پادشاه که ملکه ماکسیما، همسرش، او را در این مراسم همراهی می‌کرد اذعان کرد که از جانب کل ملت نمی‌تواند سخن بگوید اما به حاضران گفت که «اکثریت قریب به اتفاق» شهروندان هلندی «از مبارزه برای برابری برای همه، صرف‌نظر از رنگ یا سابقه فرهنگی حمایت می‌کنند.»
 پادشاه افزود: «پس از اذعان به موضوع و عذرخواهی بابت آن، می‌توانیم برای التیام، وفاق و بازیابی با هم کار کنیم.»
 سخنرانی او در جشنواره سالانه بزرگداشت لغو برده‌داری با تشویق جمعیت همراه بود.
 در قرن هفدهم، هلند بخش‌های وسیعی از مناطقی که اکنون اندونزی، آفریقای جنوبی، کوراسائو و پاپوآ غربی را تشکیل می‌دهند، فتح کرد و به یک بازیگر کلیدی در تجارت برده‌ها در آن سوی اقیانوس اطلس تبدیل شد.
 پیش از ممنوعیت برده‌داری در سال ۱۸۶۳ ، هزاران نفر از آفریقا به مستعمرات هلند در دریای کارائیب و آمریکای جنوبی - که حدود ۵٪ از کل تجارت برده در اقیانوس اطلس را تشکیل می‌داد، قاچاق شدند.
 اما برده‌داری در کشور آفریقایی سورینام طی یک دوره گذار اجباری ده ساله ادامه یافت که این موضوع غم و درد و رنج بی‌شماری را همراه داشت.
 هلند ثروت هنگفتی را از تجارت برده به دست آورد و تنها در استان غربی آن، بنا به یک مطالعه شورای تحقیقات هلند، ۴۰ درصد رشد اقتصادی بین سال‌های ۱۷۳۸ و ۱۷۸۰ را می‌توان به این تجارت نسبت داد.
 سال گذشته، مارک روته نخست وزیر هم به خاطر نقش تاریخی این کشور در تجارت برده عذرخواهی کرد و در سخنرانی خود در لاهه گفت که این عمل باید به «روشن‌ترین کلمات» به عنوان «جنایت علیه بشریت» شناخته شود.
 چندین شهر هلند، از جمله آمستردام و روتردام، هم به دلیل نقش خود در تجارت عذرخواهی کرده‌اند.
 هلند مدتی است که به تاریخ استعماری خود می‌پردازد و سال ۲۰۰۶ تاریخ برده‌داری هلند به برنامه درسی مدارس افزوده شد.
"
92,اقتصاد,گزارش تحقیقی شرق و تین‌نیوز: عددسازی در هواشناسی ایران و امکان رانت‌خواری در تعرفه برق و گاز,فساد |  تغییرات اقلیمی |  ایران |  فساد مالی در ایران |  اقتصاد ایران | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 سازمان هواشناسی ایران متهم شده است که با سهل‌انگاری یا دست‌کاری در داده‌های هواشناسی باعث خسارت به منابع عمومی شده یا حتی در فساد و رانت‌خواری همدست بوده است.
 روزنامه شرق و تین‌نیوز، وبسایت خبری تخصصی اخبار حمل‌ونقل، با استناد به یک نامه سازمان هواشناسی به شرکت توانیر، مسئول عمده فروش برق در ایران، این اتهام را علیه سازمان هواشناسی مطرح کرده‌اند و گفته‌اند به دلیل اطلاعات نادرست آن خسارت هنگفتی به صنعت انرژی وارد آمده است.
 سازمان هواشناسی ایران تاکنون درباره این اتهام موضعی نگرفته است.
 در نامه مورد استناد، که تاریخ مرداد ۱۴۰۱ را دارد، جدولی از اطلاعات متوسط ماهانه حداکثر دما و درجه حرارت تر منتشر شده که شرق و تین‌نیوز می‌گویند ستون دمای تر آن خلاف اطلاعات موجود در بانک داده سازمان هواشناسی است.
 دمای تر یک شاخص هواشناسی است که علاوه بر درجه حرارت، رطوبت را هم در نظر می‌گیرد. در شرایط کاملا مرطوب دمای خشک و تر با هم برابرند، اما در رطوبت پایین، به دلیل امکان تبخیر، دمای تر پایین‌تر از دمای خشک گزارش می‌شود.
 گزارش‌های سازمان هواشناسی از دمای هوا و درجه حرارت تر مبنای طبقه‌بندی اقلیمی مناطق است که سوبسید برق یا گاز هر منطقه بر اساس آن تعیین می‌شود.
 مناطق بسیار سرد و سرد مانند سراب یا تبریز یارانه گاز می‌گیرند و مناطق بسیار گرم و خشک مثل زاهدان یا بسیار گرم و مرطوب مثل بندرعباس سوبسید برق دارند.
 تین‌نیوز تصویر نامه‌ای از علی‌اکبر محرابیان، وزیر نیرو، را خطاب به محمد مخبر منتشر کرده که پس از نامه سازمان هواشناسی نوشته شده و مطابق آن طبقه گرمسیری شهر جهرم در ماه های خرداد، تیر، مرداد، شهریور به گرمسیر ۱ تغییر می یابد.
 این تازه‌ترین مورد از افشای اطلاعات نادرست یک سازمان تخصصی عمومی در ایران است. پیش از این فاش شده بود که وزارت بهداشت با وجود گردآوری اطلاعات آمار مرگ‌ومیر کرونا را کمتر از میزان واقعی گزارش می‌کرد. سازمان هواپیمایی کشوری هم پس از سرنگونی هواپیمای مسافربری اوکراینی سه روز در دروغ حکومت و لاپوشانی واقعیت ماجرا همدستی کرده بود.
 در گزارش شرق و تین‌نیوز مشخص نیست که عامل گزارش نادرست دمای هوا در جهرم چه بوده است.
 هرچند هر دو تاکید کرده‌اند که دمای خشک منطبق بر داده واقعی بوده و دمای تر در همه موارد بالاتر از واقعیت بوده و چنین اشتباه سیستماتیکی نمی‌تواند «سهوی» بوده باشد.
 تین‌نیوز نوشته اختلاف با واقعیت چنان فاحش بوده که «با یک نگاه می توان قبل از ارسال به آن پی برد و اینکه در همه ماه‌ها اشتباه صورت گرفته است سهوی بودن آن غیر ممکن و به نظر عمدی می باشد.»
 این سایت با اشاره به برگزاری انتخابات مجلس شورای اسلامی در ماه‌های آتی گمانه‌زنی کرده است که یکی از نمایندگان پرنفوذ مجلس از این طریق بهای برق مصرفی در جهرم را پایین آورده و محبوبیت کسب کرده است.
 تین‌نیوز نوشته: « این رانت اطلاعاتی سازمان هواشناسی به جز استفاده از نفوذ این نماینده مجلس در دولت مردمی آقای رییسی هیچ دستاورد دیگری برای سازمان هواشناسی نداشته و باعث شرمندگی پرسنل خدوم این سازمان می باشد.»
 این سایت خسارت ناشی از سوبسید انرژی نالازم را «چندین هزار میلیارد تومان» برآورد کرده است.
 یک کارشناس سازمان هواشناسی هم که خواسته نامش فاش نشود در مصاحبه با شرق احتمال دستکاری عمدی آمار را تایید کرده است.
 این کارشناس گفته اگر عمدی بودن ارائه آمار اشتباه ثابت شود، «عواقب غیرقابل جبرانی خواهد داشت که مهمترین آن سلب اعتماد به سازمان هواشناسی است.»
 ابراهیم رئیسی از زمان ریاستش بر قوه قضاییه تبلیغات فراوانی درباره مبارزه با فساد و ناکارآمدی کرده است اما دولتش در رسوایی‌های واگذاری خودروهای شاسی‌بلند به نمایندگان مجلس و رانت اطلاعاتی تغییر خوراک پتروشیمی‌ها گرفتار شده و وعده‌های غیرواقعی همچون ساخت یک میلیون واحد مسکونی در سال در کنار تداوم تورم بالا اعتبارش را زیر سوال برده است.
"
93,اقتصاد,کمک ۳ میلیارد دلاری صندوق بین‌المللی پول به پاکستان,اقتصاد جهان |  صندوق بین المللی پول |  پاکستان | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 صندوق بین المللی پول برای کمک ۳ میلیارد دلاری به کشور بحران‌زده پاکستان به توافق رسیده است.
 این توافق بین پاکستان و صندوق بین‌المللی پول فعلا در سطح مذاکراه کنندگان اولیه به دست آمده و در آینده توسط مقامات بلندپایه و هیات مدیره وام دهندگان جهانی پس از هشت ماه تاخیر نهایی می‌شود.
 پاکستان با بدترین بحران اقتصادی از زمان استقلال از بریتانیا در سال ۱۹۴۷ روبرو شده است.
 بانک مرکزی پاکستان برای کمک به تضمین این معامله، نرخ بهره خود را در روز دوشنبه به بالاترین حد خود یعنی ۲۲ درصد افزایش داد.
 اقتصاد پاکستان پس از سال‌ها سوءمدیریت مالی با مشکل مواجه بود و بحران جهانی انرژی و سیل‌های ویرانگر سال گذشته در این کشور آن را به لبه پرتگاه کشیده است.
 ناتان پورتر، مسئول صندوق بین‌المللی پول در پاکستان گفت: «اقتصاد این کشور با چندین شوک مانند سیل‌های فاجعه‌بار در سال ۲۰۲۲ که زندگی میلیون‌ها پاکستانی را تحت تأثیر قرار داد و جهش بین‌المللی قیمت کالاها در پی جنگ روسیه در اوکراین، مواجه شده است».
 به گفته وی «در نتیجه این شوک‌ها و همچنین برخی گام‌های اشتباه در سیاست ... رشد اقتصادی پاکستان متوقف شده است.»
 معمولا پس از توافق اولیه، وام توسط هیات اجرایی صندوق بین المللی پول اعطا می‌شود و انتظار می‌رود که هیات مدیره در هفته‌های آینده این توافق را بررسی کند.
 نرخ تورم سالانه پاکستان در ماه می به بالاترین حد خود یعنی تقریبا ۳۸ درصد رسیده است.
 قرار است این ۳ میلیارد دلار بودجه، طی ۹ ماه پرداخت شود که بیشتر از حد انتظار است.
 پاکستان پیش از این منتظر آزادسازی ۲.۵ میلیارد دلار باقیمانده از بسته کمک مالی ۶.۵ میلیارد دلاری بود که صندوق بین‌المللی پول در توافق سال ۲۰۱۹ آن را قول داده بود، که امروز منتقضی گردید.
 پاکستان با بیش از ۲۳۰ میلیون نفر جمعیت، سال‌هاست که برای تثبیت اقتصاد خود تلاش می‌کند.
 ذخایر ارزی این کشور در سال جاری به قدری کاهش یافته بود که کمتر از سه هفته برای واردات را پوشش می‌داد.
 درگیری‌های مرگبار میان حامیان عمران خان، نخست وزیر سابق پاکستان و پلیس نیز بازارهای مالی را متزلزل کرده است.
 در ماه مه، عمران خان به اتهام فساد، در اقدامی که از آن زمان توسط دادگاه عالی کشور غیرقانونی خوانده شد، دستگیر شد.
 از سال گذشته، ارزش روپیه پاکستان در برابر دلار آمریکا حدود ۴۰ درصد کاهش یافته است.
 به جز صندوق بین‌المللی پول کشورهای دیگر جهان هم متعهد شده‌اند تا بیش از ۹ میلیارد دلار در پی سیل‌های ویرانگر پاکستان در سال ۲۰۲۲ به این کشور کمک کنند.
 براساس تخمین‌ها بیش از ۱۶ میلیارد دلار برای نجات این کشور از فاجعه، نیاز است.
"
94,اقتصاد,تغییر اقلیم: رشد انرژی‌های پاک در چین روزنه امیدی برای مهار گرمایش,تغییرات اقلیمی |  چین |  انرژی |  انرژی تجدیدپذیر | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 براساس یک مطالعه تازه رشد سریع ظرفیت انرژی‌ بادی و خورشیدی در چین ممکن است به مهار تصاعد گازهای گلخانه‌ای خیلی زودتر از آنچه انتظار می‌رود کمک کند.
 برای نمونه نصب صفحات خورشیدی در این کشور به اندازه‌ای است که تا سال ۲۰۲۵ ظرفیت این نوع نیروگاه‌ها در جهان را ۸۵ درصد افزایش خواهد داد.
 براساس این گزارش به نظر می‌رسد که اهداف ۲۰۳۰ انرژی‌های سبز چین پنج سال زودتر از موعد برآورده شود.
 با این حال نویسندگان این گزارش می‌گویند که ظرفیت نیروگاه‌های زغال سنگی هم در این کشور درحال افزایش بوده که تا حدودی نقش مکمل را برای نیروگاه‌های بادی و خورشیدی بازی می‌کنند.
 چین اغلب مهمترین کشور در تلاش‌های جهانی برای مهار تصاعد گازهای کربنی که علت تغییر اقلیم و گرمایش هستند قلمداد می‌شود.
 این کشور بزرگترین مصرف کننده زغال است که بیشتر آن برای تولید برق به کار می‌رود. مصرف زغال مسئول حدودا ۶۹ درصد تصاعد دی اکسید کربن چین است.
 اما مطالعه تازه نشان می‌دهد که چین به سرعت درحال ایجاد ظرفیت تولید برق از باد و خورشید است، که می‌تواند تاثیری اساسی بر محدود کردن روند افزایش دما داشته باشد.
 این تحقیق را موسسه «گوبال انرژی مونیتور» (جی ای ام) انجام داده که یک گروه مستقل تحقیقاتی است که بررسی‌هایش اغلب مورد استفاده بانک جهانی، سازمان بین‌المللی انرژی و دولت‌ها قرار می‌گیرد.
 این گزارش ظرفیت کنونی انرژی‌های سبز چین را بررسی می‌کند، اما همچنین به پیش‌بینی آینده براساس اعلامیه‌های چین و بخش ساخت و ساز در دو سال آینده می‌پردازد.
 این موسسه دریافت که صفحات خورشیدی نصب شده در پروژه های بزرگ چین درحال حاضر بیش از کل باقی جهان است. در زمینه انرژی بادی هم این کشور ظرفیت خود را از سال ۲۰۱۷ تاکنون دو برابر کرده است.
 اما به نظر می‌رسد که این فقط شروع ماجرا باشد. به گفته «جی ای ام»، چین به سرعت درحال گسترش این بخش است و ظرفیت انرژی بادی و خورشیدی تا پایان سال ۲۰۲۵ را دو برابر خواهد کرد.
 اگر این روند محقق شود، ظرفیت توربین‌های بادی جهان ۵۰ درصد و ظرفیت نیروگاه‌های خورشیدی جهان ۸۵ درصد نسبت به امروز افزایش خواهد یافت.
 جهش فعلی این پروژه‌ها محصول برنامه‌هایی به قدمت دو دهه است.
 در همین حال چین به تامین‌کننده عمده صفحات خورشیدی بدل شده، که هزینه را در سراسر زنجیره عرضه کاهش داده است. همین تحول به رقابتی شدن نصبت تاسیسات بادی و خورشیدی در این کشور کمک کرده است.
 همچنین پرداخت یارانه و اعمال مقرراتی که هر استان را ملزم می کند اهدافی در زمینه انرژی‌های سبز را برآورده کند به رشد این بخش کمک کرده است.
 سال گذشته نیم تریلیون دلار در سراسر جهان صرف انرژی بادی و خورشیدی شد، که ۵۵ درصد آن مربوط به چین بود.
 شی جین‌پینگ، رئیس جمهور چین، در سال ۲۰۲۰ گفت که این کشور تا سال ۲۰۳۰ بیش از ۱۲۰۰ گیگاوات انرژی خورشیدی و بادی نصب خواهد کرد. گزارش تازه می‌گوید که این هدف پنج سال زودتر از موعد محقق خواهد شد.
 مارتین وِیل، از نویسندگان این گزارش، گفت: «به اعتقاد ما جهش در ظرفیت انرژی‌های تجدیدپذیر مسلما زمینه را برای به اوج رسیدن تصادعد کربن (چین) تا قبل از ۲۰۳۰ فراهم می‌کند.»
 این خبر مهمی برای محدود کردن گرمایش زمین است، اما تداوم استفاده چین از زغال یک چالش بزرگ است.
 چین در سال ۲۰۲۲ هر هفته تقریبا دو نیروگاه جدید زغالی احداث کرد که خیلی از آنها در کنار مزارع انرژی بادی و خورشیدی بود، تا نیروی مکملی را برای اطمینان از جریان پیوسته برق فراهم کند.
 آقای وِیل گفت: «مساله بزرگ از این پس چگونگی به کارگیری این نیروگاه‌های زغالی است.»
 «باید امیدوار بود به صورتی به کار گرفته شوند که نسبت تولید انرژی‌های نوین به زغال را به حداکثر میزان ممکن برساند.»
 سایر عوامل موثر، نصب تاسیسات باتری برای ذخیره برق و رشد هیدروژن به عنوان سوخت است که هر دو به چین کمک خواهد کرد انتقالی موفق از سوخت‌های فسیلی به انرژی‌های پاک داشته باشد.
"
95,اقتصاد,گوگل دسترسی به اخبار داخلی در کانادا را متوقف می‌کند,فن‌آوری |  توییتر |  کسب و کار |  کانادا |  فیسبوک |  شبکه‌های اجتماعی |  تبلیغات |  گوگل |  استرالیا |  تجارت اینترنتی |  روزنامه نگاری |  رسانه | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 گوگل، همچون شرکت متا، اعلام کرده دسترسی کاربران اینترنتی جستجوگر گوکل در کانادا را به اخبار داخلی این کشور متوقف خواهد کرد.
 گوگل این تصمیم را در پی مصوبه جدید پارلمان کانادا اتخاذ کرده که طی آن از ابرشرکت‌هایی چون گوگل و متا که مالک فیسبوک و اینستاگرام است خواسته بابت انتشار اخبار به رسانه‌های کانادایی تولیدکننده این اخبار حق پخش پرداخت کنند.
 این قانون جدید را که «قانون اخبار آنلاین» نامیده شده، پارلمان کانادا اخیرا مصوب کرد و طی آن از شرکت‌هایی چون گوگل و متا خواست که برای رسیدن به توافق بر سر حق پخش با رسانه‌های کانادایی وارد مذاکره شوند.
 تصمیم گوگل پیرو اقدامی مشابه است که طی آن هفته گذشته شرکت متا اعلام کرد دسترسی به اخبار داخلی کانادا را برای کاربران خود در این کشور محدود خواهد کرد.
 این مصوبه قرار است از ۶ ماه آینده در کانادا به اجرا گذاشته شود.
 پیش از کانادا، در استرالیا هم دو سال پیش تصویب قانونی مشابه به قطع موقت انتشار اخبار برای کاربران این شبکه اجتماعی ختم شد. همین موضوع قانون‌گذاران استرالیایی را ناچار به اصلاح آن مصوبه کرد.
 قطع شدن دسترسی به اخبار روی فیسبوک در نهایت با افزودن چند تبصره و متمم به قانون اولیه موجب بازگشت دسترسی استرالیایی‌ها به دریافت خبر از طریق فیسبوک شد و از آن زمان تاکنون گزارش شده که حدود ۳۰ تفاهم‌نامه و قرارداد میان شرکت متا (مالک فیسبوک و اینستاگرام و واتس‌اپ) و رسانه‌های استرالیایی به امضاء رسیده است.
 گوگل پیش‌‌تر این مصوبه کانادا را «غیرقابل رایزنی» خوانده بود و گفته بود این قانون با مشخصات فعلی آن فرصتی برای مذاکره باقی نمی‌گذارد. این شرکت به دولت کانادا اصلاحیه‌هایی را پیشنهاد کرده است.
 آن طور که گزارش شده هم گوگل و هم متا در حال مذاکره با دولت کانادا هستند.
 در برابر، دولت کانادا با دفاع از مصوبه پارلمان گفته این قانون «به منصفانه‌تر شدن بازار اخبار کانادا در فضای مجازی کمک خواهد کرد». آن طور که دولت کانادا مد نظر دارد، شرکت‌هایی چون گوگل و متا با پرداخت حق پخش به رسانه‌ها، به آنها کمک خواهند کرد از مشکلات اقتصادی رهایی یابند.
 آمارها نشان می‌دهد بخش بزرگی از کاربران این روزها از طریق گوگل یا فیسبوک سراغ اخبار می‌روند.
 روزنامه گلوب اند میل کانادا می‌گوید ۳۰ درصد از مخاطبان آن از طریق گوگل به آن دسترسی پیدا می‌کنند. این آمار برای روزنامه لدیور که در بخش شرقی و فرانسه زبان کانادا مخاطبان فراوان دارد ۴۰ درصد گزارش شد و این رسانه می‌گوید ۳۰ درصد دیگر خوانندگان را هم از طریق فیسبوک دریافت می‌کند.
 این آمارها حکایت از آن دارند که چنانچه گوگل و متا دسترسی کاربران کانادایی را به اخبار داخلی این کشور مسدود کنند،‌ آن وقت رسانه‌های کانادایی که با مشکلات درآمدی متعدد دست و پنجه نرم می‌کنند، بخش بزرگی از مخاطبان خود در شبکه‌های اجتماعی را از دست خواهند داد و ممکن است بحران درآمدزایی برای آنها باز هم عمیق‌تر شود.
"
96,اقتصاد,اولین تصاویر از لاشه زیردریایی تایتان؛ «کشف احتمالی بقایای انسانی»,گردشگری |  صنعت گردشگری و تفریح | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 قطعاتی از بقایای زیردریایی تایتان که در پی انفجار به مرگ ۵ نفر منجر شد، به ساحل منتقل شده است. همزمان گارد ساحلی آمریکا می گوید احتمالا بقایای انسانی را در لاشه این شناور یافته است.
 تایتان روز یکشنبه برای سفر به عمق دریا و بازدید از بقایای کشتی تایتانیک به آب انداخته شد و کوتاه مدتی پس از آن، تماس آن با کشتی مادر قطع شد. تمامی پنج سرنشین این زیردریایی کشته شدند.
 قطعات فلزی این زیردریایی روز چهارشنبه از کشتی هورایزن آرکتیک در سنت جونز کانادا به ساحل منتقل شد.
 تصاویر منتشر شده این قطعات را پیش از انتقال با جرثقیل نشان می‌دهد.
 گارد ساحلی آمریکا می‌گوید پاشنه و سازه زیرین و نشیمن این زیردریایی در میان آوار به جا مانده از انفجار پیدا شده است.
 گارد ساحلی همچنین عصر چهارشنبه گفت آنچه به نظر می‌رسد بقایای انسانی باشد را در میان لاشه زیردریایی کشف کرده است و افزود که پرسنل پزشکی این بقایا را بررسی خواهند کرد.
 قطعاتی که در بستر دریا کشف شد اکنون تحت بررسی محققان از کشورهای مختلف قرار دارد به این امید که علت حادثه معلوم شود.
 گارد ساحلی آمریکا گفت باید «کار زیادی» انجام شود تا شرایطی که به انهدام فاجعه‌بار تایتان منجر شد را درک کنیم.
 تصور می‌شود که تایتان در همان زمانی که تماس آن با جهان بیرون قطع شد دچار فروپاشی شده باشد.
 تا کنون پنج قسمت عمده این زیردریایی در اعماق آب، در نزدیکی بقایای کشتی تایتانیک، پیدا شده است.
 مقام‌ها بر اساس مشاهده این قطعات می‌گویند این زیردریایی به احتمال بسیار زیاد بر اثر فشار بیرونی در خود مچاله و خرد شده و سپس از هم پاشیده است.
 این زیردریایی از جمله شامل دو قطعه تایتانیوم دماغه‌های آن و سیلندر کربنی میان این دو دماغه بود.
 به نظر می‌رسد هر دو دماغه زیردریایی، در کنار پایه‌های فرود و بخشی از بدنه روز چهارشنبه به ساحل منتقل شده است.
 اسامی کامل سرنشینان این زیردریایی کوچک عبارت است:
 شرکت اوشین گیت از زمان انفجار تایتان به دلیل تدابیر امنیتی خود هدف انتقاد گرفته است. کارکنان سابق این شرکت از نگرانی‌های خود در این زمینه صحبت کرده‌اند.
 هفته گذشته شرکت اوشین گیت گفت کارکنان این شرکت دوره‌ای دشوار را پشت سر می‌گذارند و با خستگی و غم از دست دادن سرنشینان این زیردریایی دست به گریبانند.
"
97,اقتصاد,امید مسئولان حکومتی ایران به تثبیت بازار مسکن در پی اظهارات رهبر جمهوری اسلامی,ایران |  بازار مسکن |  اقتصاد ایران | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 در پی اظهارات رهبر جمهوری اسلامی درباره «اعتبارزدایی» از معاملات غیررسمی اموال غیرمنقول، مسئولان حکومتی و رسانه‌های ایران به دفاع از این اظهارات پرداختند وامیدوارند با اجرای این سیاست بتواند ثبات را به بازار مسکن بازگرداند.
 رهبر جمهوری اسلامی دیروز در دیدار با روسا و کارکنان قوه قضائیه معاملات غیر رسمی اموال غیر منقول را یکی از «منشاءهای بزرگ فساد» توصیف کرد.
 او گفت: «باید از اینگونه معاملات سلب اعتبار شود و اگر هم از دیدگاه شورای نگهبان به مصوبه مجلس ایرادی هست، مصلحت قطعی کشور و نظام، تصویب نهایی این قانون است.»
 منظور از معاملات غیررسمی در حوزه مسکن معاملاتی نظیر قولنامه‌ایست که سندی بنام فرد جدیدی منتقل نمی‌شود؛ در این نوع معاملات خرید و فروش بدون ثبت رسمی انجام می‌شود.
 اسناد قولنامه‌ای بدون تغییر رسمی نام مالک در سند ممکن است به چندین نفر هم فروخته شوند.
 به نظر می‌رسد مسئولان حکومتی در ایران نگرانند که ادامه این نوع معاملات و عدم تصویب‌ طرح اعتبارزدایی از اسناد غیررسمی، اجرای طرح دریافت مالیات از خانه‌های خالی را که شورای نگهبان در حال بررسی آن است، با مشکل مواجه کند.
 طرح «الزام به ثبت رسمی معاملات اموال غیرمنقول» در سال ۹۹ توسط مجلس شورای اسلامی تصویب شد و همان سال برای بار اول با ایراد شورای نگهبان به مجلس بازگشت داده‌ شد.
 این رفت و برگشت تا به امروز چندین بار تکرار شده است.
 حدود یک ماه هم پیش وزیر اقتصاد در نامه‌ای به رئیس مجمع تشخیص مصلحت نظام، خواستار تصویب این طرح شده بود که هدف آن «کنترل بازار سوداگرانه مسکن» اعلام شده بود.
 احسان خاندوزی در این نامه نوشته بود: «معتبر دانستن معاملات املاک به وسیله اسناد عادی منجر به عدم شفافیت اقتصادی و فرار گسترده مالیاتی در بازار املاک شده است.»
 وزیر اقتصاد ایران در نامه خود نابسامانی در بخش مسکن را «بحران» توصیف کرده بود.
 در پی اظهارات اخیر رهبر ایران وزیر راه و شهرسازی ایران هم خواستار خارج کردن اسناد غیررسمی از مدار معاملات مسکن شده است.
 مهرداد بذرپاش گفته: « در معاملات چنانچه اسناد رسمی وجود نداشته باشند، رصد کردن املاک و مراحل خرید و فروش آن شفاف نیست.»
 رسانه‌های ایران تعداد املاک و اراضی بدون ثبت رسمی را دستکم ۱۰ میلیون برآورد کرده‌اند؛ هزینه ثبت رسمی اسناد بعضی را بر آن داشته که معاملات قولنامه‌ای را انتخاب کنند.
 شاید یکی از دلایل استقبال دولت ایران از اظهارات اخیر رهبر جمهوری اسلامی به طرح اخذ مالیات از خانه‌های خالی مرتبط شود که شناسایی مالک در درجه اول اهمیت است.
 بازار مسکن و اجاره در ایران طی سالهای اخیر روزهای پرتلاطمی را سپری کرده و در اقصی نقاط ایران همگام با افزایش تورم نرخ مسکن و کرایه مسکن هم شاهد رشد نجومی بوده‌اند.
 آمار بانک مرکزی ایران نشان می‌دهد که قیمت متوسط هر مترمربع واحد مسکونی در تهران از آذرماه ۹۶ تا آذرماه ۱۴۰۱، از ۵ میلیون و ۸۸ هزار تومان به ۴۸ میلیون و ۷۳ هزار تومان رسیده است.
 این در حالیست که بعضی رسانه‌های نزدیک به دولت مدعی «ارزان شدن خانه» هستند.
 بر اساس بر اساس گزارش مرکز آمار ایران میانگین قیمت مسکن در خرداد امسال هم ۲/۶ درصد افزایش یافته است.
 بسیاری از آمارها در ایران اما حکایت از آن دارند که تولید فعلی مسکن در ایران متناسب با نیاز بازار نیست.
 ابراهیم رئیسی، رئیس جمهوری ایران، پیش از به قدرت رسیدن و پس از آن، وعده ساخت سالانه یک میلیون خانه داده بود که این امر محقق نشده است.
 او البته اخیرا قصور در اجرایی شدن این طرح را به گردن خانه سازان انداخت.
"
98,اقتصاد,خوراک پتروشیمی‌ها؛ وزیر اقتصاد می‌گوید افزایش قیمت «رانت اطلاعاتی» نبود، رئیسی دستور برخورد با «متخلفان» را داد,نفت و گاز |  ایران |  فساد مالی در ایران |  اقتصاد ایران |  ابراهیم رئیسی | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 در حالی که وزیر اقتصاد ایران می‌گوید که «رانت اطلاعاتی» درباره افزایش قیمت گاز خوراک پتروشیمی‌ها واقعیت ندارد، ابراهیم رئیسی، رئیس جمهور، دستور داده است که وزارت دادگستری برخورد با «متخلفان» این کار را پیگیری کند.
 آقای رئیسی در جلسه روز چهارشنبه هیات دولت «پس از ارائه گزارشی از افزایش قیمت محصولات پتروشیمی بدون اخذ مجوزهای لازم» دستور داده که وزیر دادگستری « با بررسی دقیق اسناد و دلایل این افزایش قیمت، با متخلفان برخورد قاطع و مقتضی» انجام دهد.
 این در حالی است که به گفته احسان خاندوزی، وزیر اقتصاد، افزایش قیمت خوراک پتروشیمی‌ها پس از بررسی کارگروهی درون خود دولت، و از طرف محمد مخبر، معاون اول ابراهیم رئیسی ابلاغ شده است.
 آقای خاندوزی این افزایش قیمت را «مصوبه نهایی دولت» خوانده و تاریخ ابلاغ آن از طرف آقای مخبر را ۲۹ خرداد اعلام کرده است.
 در چند روز اخیر موضوع افزایش قیمت خوراک پتروشیمی‌ها در ایران خبرساز شده است. برخی رسانه‌ها و فعالان اقتصادی از تصمیم به افزایش قیمت در ۱۷ اردیبهشت خبر داده‌اند و برخی سرمایه‌گذاران بزرگ و نزدیک به حکومت را متهم کرده‌اند که با اطلاع از این ماجرا و تاثیر آن بر عملکرد شرکت‌های پتروشیمی، اقدام به فروش سهام خود کرده‌اند.
 به دنبال افزایش قیمت خوراک پتروشیمی‌ها و همچنین کاهش نرخ تسعیر دلار به ۲۸ هزار و ۵۰۰ تومان بهای سهام شرکت‌های پتروشیمی در ایران افت قابل توجهی داشته است.
 صنایع پتروشیمی ایران بیش از ده میلیارد دلار صادرات دارند و درآمدشان ارزی است، اما گازی که خوراک آنها است به قیمت ریالی به آنان فروخته می‌شود و برای همین مشخص کردن نرخ تسعیر، یعنی مبنای محاسبه برابری ارزها، در ارزیابی سود و زیان آنها کلیدی است.
 پس از رسوایی واگذاری خودروهای شاسی‌بلند به نمایندگان مجلس که دولت ابراهیم رئیسی متهم است آن را برای نجات وزیر قبلی صنعت، معدن و تجارت از استیضاح انجام داد، این دومین مورد اتهام رانت‌خواری در ماه‌های اخیر است که دولت ابراهیم رئیسی در کانون آن قرار دارد.
 محمد مخبر، که افزایش قیمت خوراک پتروشیمی‌ها با ابلاغ او انجام شده، پیش از معاون اولی رئیس جمهور در دولت ابراهیم رئیسی، با حکم آیت‌الله علی خامنه‌ای، رهبر ایران، رئیس ستاد اجرایی فرمان امام بود، که یکی از بزرگترین بنگاه‌های حکومتی است و تولیدکننده واکسن جنجالی برکت بود.
 آقای مخبر همچنین از جمله چهره‌های اصلی دولت ابراهیم رئیسی در تبلیغ وعده ساخت یک میلیون واحد مسکونی در سال بوده است.
 احسان خاندوزی در توضیح نامه‌ ۱۷ اردیبهشت با امضای آقای مخبر گفته تصمیم برای افزایش نرخ خوراک پتروشیمی‌ها در آن تاریخ نهایی نشده بود و پس از طرح در هیات وزیران، «بررسی این پیشنهاد و عوارض و پیامدهای آن به کارگروهی با مسئولیت سازمان برنامه و بودجه، وزارت نفت و وزارت اقتصاد و سایر دستگاه‌ها موکول شد.»
 به گفته وزیر اقتصاد ایران آن کارگروه در اواخر خرداد ماه نتیجه بررسی‌های خود را اعلام کرد و مصوبه نهایی در ۲۹ خرداد ماه از طرف محمد مخبر اول ابلاغ شد.
 آقای خاندوزی در حالی گفته که تصمیم نهایی در اواخر خرداد گرفته شده و نه نیمه اردیبهشت، که نامه منتشرشده صراحتا می‌گوید هیات وزیران در جلسه ۱۷ اردیبهشت «تصویب کرد» که نرخ خوراک گاز پتروشیمی و سایر صنایع با قیمت درج شده در آن ابلاغیه «تعیین می‌شود».
 احسان خاندوزی توضیحات امروز خود را تلاش «در مسیر شفافیت» توصیف کرده و ضمن رد «رانت اطلاعاتی» گفته است که در هفته‌های گذشته و پیش از اعمال نرخ جدید خوراک پتروشیمی‌ها، «وزیر نفت جلسات متعددی با شرکت‌های پتروشیمی درباره این نرخ داشت تا رضایت آن‌ها را جلب کند.»
 ابراهیم رئیسی، رئیس جمهور هم امروز «تصویرسازی از عملکرد دولت» را مهم دانسته و گفته «حتی وقتی همه تصمیمات و اقدامات صحیح و سازنده هستند، اگر به وجه تصویرسازی، اطلاع‌رسانی و تبیین آن توجه کافی نشود، ارائه تصویر ناصحیح از عملکرد دستگاه‌های اجرایی می‌تواند هزینه‌های زیادی به دولت تحمیل کند.»
 تورم ایران در دولت ابراهیم رئیسی رکورد شکسته و مدت‌ها است در سطح چند ده درصدی مانده است.
"
99,اقتصاد,بحران صندوق توسعه ملی؛ وام می‌دهد، ولی اقساط برنمی‌گردد,ایران |  اقتصاد ایران | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 به گفته مهدی غضنفری، رئیس هیات عامل صندوق توسعه ملی، ۱۰۰ میلیارد دلار از ذخایر ۱۵۰میلیارد دلاری صندوق را دولت برداشته و ۴۰ میلیارد دلار را هم بخش دولتی و خصوصی وام گرفتند.
 او چالش اصلی صندوق توسعه ملی را پس ندادن وام‌های دریافت شده از سوی شرکت‌ها دانست.
 این چالش به حدی بزرگ است که در ماه‌های اخیر چندین شرکت به دلیل ناتوانی در پرداخت قسط، از سوی صندوق توسعه ملی مصادره شدند.
 صندوق توسعه ملی، نهادی دولتی است که هدف اصلی آن ذخیره کردن ثروت ملی برای نسل آینده است.
 عمر این نهاد در ایران ۸۰ ساله است. البته بعد از افزایش صادرات نفت در سال ۱۳۰۴، برای اولین بار ذخیره ریالی انجام شد. اما صندوق ذخیره ارزی در سال ۱۳۲۰ تأسیس شد که دوام چندانی داشت.
 بعد از انقلاب اسلامی بر اساس برنامه سوم توسعه در سال ۱۳۷۹ صندوق حساب ذخیره ارزی دوباره راه‌اندازی شد.
 اما دولت نهم و دهم برداشت زیادی از این صندوق کرد و با دخالت مجلس، حساب ذخیره ارزی بسته شد.
 پس از تجربه ناموفق حساب ذخیره ارزی، برنامه توسعه پنجم موضوع تشکیل صندوق توسعه را مطرح و دی ۱۳۹۰ این صندوق رسما کار خود را شروع کرد.
 در برنامه توسعه پنجم آمده که هدف از تاسیس صندوق توسعه ملی، ذخیره بخشی از مبالغ فروش نفت، گاز و میعانات گازی و فرآورده‌های نفتی در صندوق و تبدیل آن به ثروت ماندگار و مولد است.
 بر اساس آنچه در اساسنامه این نهاد آمده، صندوق دو وظیفه اصلی دارد: اول وام دادن به بنگاه‌های تولیدی و دوم نگهداری ثروت برای نسل آینده.
 اما دولت‌ها به دلیل مشکلات زیادی که دارند از این صندوق به عنوان قلک استفاده کرده و هر وقت نیاز مالی داشته باشند با مجوزی از سوی آیت الله خامنه‌ای از صندوق برداشت می‌کنند.
 با برداشتهای که دولت‌ها کردند و مبلغی که وام داده شده، در حال حاضر تنها ۱۰ میلیارد دلار برای نسل آینده باقی مانده است.
 در خرداد ۱۴۰۲ رئیس سازمان بازرسی کل کشور، ذبیح الله خدائیان، گفت: « این صندوق، ذخیره در دست دولت است. در صندوق توسعه ملی ۱۵۱ میلیارد دلار ارز داشتیم که ۱۰۰ میلیارد دلار به دولت واگذار و به خزانه دومی برای دولت تبدیل شده و دولت هم این صندوق را غارت کرده‌است.»
 واریز و برداشت دولت‌های مختلف به گونه‌ای است که هر چه به تاریخ امروز نزدیک‌تر می‌شویم، واریز‌ها کمتر ولی برداشتها بیشتر می‌شود.
 دولت احمدی نژاد، ۵۵ میلیارد دلار واریز و ۱۳.۶ میلیارد دلار برداشت کرد.
 دولت حسن روحانی هم طی هشت سال ۴۳.۸ میلیارد دلار واریز و ۳۰ میلیارد دلار برداشت کرد.
 دولت رئیسی طی دو سال ۱۸.۴ میلیارد دلار واریزی داشته ولی ۲۰.۳ میلیارد دلار برداشت کرد.
 دولت اواخر سال گذشته مبلغ پنج میلیارد دلار برای واردات کالای اساسی از صندوق توسعه ملی برداشت کرد. ۲۰۰ میلیون دلار هم به حساب بورس ریخت تا سقوط نکند.
 ادعای دولت سیزدهم این است که دولت قبل صندوق توسعه ملی را با حدود ۱۳ میلیارد دلار به ابراهیم رئیسی تحویل داد و از سال ۱۳۹۷ تا ۱۴۰۰ منابع صندوق را از ۷۰ میلیارد دلار به ۱۳ میلیارد دلار رساند.
 البته گزارش‌های مالی صندوق توسعه ملی تأیید می‌کند که نوسان منابع در دوران حسن روحانی بالا بود.
 موجودی صندوق در سال ۱۳۹۲ حدود ۲۴ میلیارد دلار و سال ۱۳۹۷ به ۷۰ میلیارد دلار رسید، ولی با تشدید تحریم‌ها، دولت ۶۰ میلیارد دلار برداشت کرد.
 حقیقت این است که صندوق توسعه ملی منبع مهمی برای کسری بودجه دولت است، اما صندوق توسعه ملی وضعیت خوبی ندارد.
 مهدی غضنفری، رئیس هیأت عامل صندوق توسعه ملی اخیراً در یک برنامه رادیویی گفت: «وزیری نامه‌زده که ۲۲.۳ هزار میلیارد تومان پول برای وزارت خانه‌اش نیاز دارد، ولی ما پولی نداشتیم که به حساب آن وزارتخانه بریزیم.»
 با وجود اینکه موجودی صندوق توسعه ملی ۱۰ میلیارد دلار است، مدیران صندوق دارایی آن را ۱۷۰ میلیارد دلار اعلام می‌کنند. در واقع آن‌ها به سبک حسابداری و تنها روی کاغذ، وام‌های پرداخت شده و نرخ بهره آن را جز دارایی صندوق حساب می‌کنند.
 اما حقیقت این است که به دلیل مشکلات اقتصادی، بسیاری از شرکت‌های خصوصی و دولتی که وام گرفتند توان پرداخت قسط را ندارند.
 معاون بانکی و اعتباری صندوق توسعه ملی در شهریور ۱۴۰۱ به خبرگزاری تسنیم گفته بود: «صندوق توسعه ملی طی ۱۰ سال ۴۰ میلیارد دلار برای ۳۶۲ پروژه تامین مالی کرد که ۲۳۳ طرح به بهره‌برداری رسیده ولی تنها ۵۰۰ میلیون دلار از اقساط پرداخت شد.»
 به دلیل پرداخت نشدن اقساط، سال گذشته صندوق توسعه ملی بخشی از سهام شرکت ستاره خلیج فارس را بجای طلب از وزارت نفت گرفت.
 همچنین در ۱۹ فروردین امسال، صندوق توسعه ملی، ۳۳ درصد از سهام بانک سینا (۸ میلیارد و ۳۷۰ میلیون سهم) را جای طلب خود از بنیاد مستضعفان گرفت. این بدهی بنیاد بابت وام شرکت‌های زمزم آذربایجان، شیشه مینا و طرح شیشه و اوگاز شیشه و گاز بود که چندین سال اقساط آن عقب افتاده بود.
 بیشتر شرکت‌هایی که از صندوق وام گرفتند، می‌خواهند که به آن‌ها فرصت جدیدی بدهد.
 رئیس سازمان بازرسی کل کشور، اردیبهشت امسال گفت: «کسانی که از صندوق وام گرفتند تا الان، بیش از ۴۰۰ بار از صندوق‌، امهال گرفتند و بازپرداخت ۸ساله به ۱۴ سال رسید. » امهال یعنی به وام گیرنده فرصت جدید بدهند تا در آینده قسط خود را بپردازد.
 بر اساس آمار‌های صندوق توسعه ملی در ۱۰ سال گذشته، ۵۲ درصد از این تسهیلات برای استخراج نفت و گاز، ۱۹ درصد برای نیروگاه برق و شش درصد برای تولید مصالح ساختمانی پرداخت شده‌است.
 مؤسسه غیرانتفاعی «صندوق‌های ثروت ملی» (Global swf) اخیرا گزارش کرد که در دنیا ۱۶۹ صندوق ثروت ملی وجود دارد. و ایران با دارایی ۱۵۰ میلیارد دلاری، دارای رتبه هفدهم در جهان است.
 در این گزارش آمده دولت ایران بخشی از موجودی این صندوق را برای کسری بودجه و نجات بورس خرج کرد.
 به گزارش این مؤسسه، نروژ با ۱۳۷۵ میلیارد دلار ذخیره، بزرگترین صندوق ثروت ملی را دارد.
 کشور امارات متحده عربی با ذخیره ۹۹۳ میلیارد دلاری دارای رتبه چهارم، عربستان سعودی با ذخیره ۷۰۰ میلیارد دلاری دارای رتبه ششم، قطر با ذخیره ۴۵۰ میلیارد دلاری دارای رتبه نهم و روسیه با ذخیره ۱۴۸ میلیارد دلاری رتبه هجدهم را دارد.
 در حال حاضر، حدود هشت هزار میلیارد دلار موجودی صندوق‌های جهان است که ۶۰ درصد آن به کشور‌های نفتی تعلق دارد.
 پیش‌بینی کارشناسان اقتصادی این است که عربستان با افزایش درآمد‌ها نفتی و همچنین با سرمایه‌گذاری‌های بزرگ، تا سال ۲۰۳۰ بزرگترین صندوق ثروت ملی را در بین کشور‌های نفتی داشته باشد.
 در ایران نیز در قانون بودجه ۱۴۰۲ سهم صندوق توسعه ملی از منابع حاصل از صادرات و فروش داخلی نفت، میعانات گازی و خالص صادرات گاز ۴۲ درصد تعیین شد.
 با این وجود، بر اساس برنامه هفتم توسعه، دولت باید سال اول عواید حاصل از صادرات نفت‌وگاز ( پس از كسر سهم شرکت ملی نفت) را به صندوق واریز کند. در عوض، صندوق هم هر سال ۲۷ میلیارد دلار به دولت پس دهد. سال‌های بعد به تدریج این مبلغ کم شده و صندوق موظف می‌شود که حداکثر ۲۰ میلیارد دلار به دولت پس دهد.
"
100,اقتصاد,وابستگی انرژی عراق به ایران؛ آیا بغداد به دنبال جایگزین است؟,نفت و گاز |  ایران |  اقتصاد ایران |  عراق | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 مشعل سوزی و کمبود گاز طبیعی و برق در فصول گرم سال همواره یکی از چالشهای بسیار جدی برای امنیت انرژی عراق در دو دهه اخیر بوده است. برای حل مشکل تامین انرژی مورد نیاز،‍ دولت عراق شرایط جذب سرمایه خارجی در بخش زیر ساختار انرژی خویش را فراهم کرده است.
 وابستگی امنیت انرژی عراق به واردات برق و گاز طبیعی از ایران باعث شده تا تهران در برخی موارد مثل زمستان گذشته به بهانه تعمیرات در خط لوله گاز طبیعی و در اصل به خاطر کمبود گاز طبیعی در ایران اقدام به قطع صادرات گاز یا کاهش حجم گاز طبیعی صادراتی به عراق کند که این امر مشکلات متعددی برای بغداد به همراه داشته است.
 البته باید در نظر داشت که عدم پرداخت بدهی عراق به ایران نیز یکی از دلایل مهم قطع صادرات گاز طبیعی به عراق بود.
 در حال حاضر، حدود ۸۰ درصد از برق تولید شده در نیروگاه‌های عراق از طریق استفاده از گاز طبیعی تأمین می‌شود. با این حال، بسیاری از میادین گازی عراق هنوز به بهره‌برداری نرسیده‌اند. این مسئله می‌تواند به دلیل مشکلات فنی، مدیریتی یا موانع دیگری باشد که جلوی بهره‌برداری از این میادین را می‌گیرد.
 این مسائل می‌توانند عکس‌العمل‌هایی در داخل عراق ایجاد کنند. از جمله ممکن است کاهش تأمین گاز وابسته در نیروگاه‌های عراق منجر به محدودیت‌ها و نقصان در تامین برق شود.
 همچنین وابستگی بیشتر به گاز و نبود منابع داخلی می‌تواند از نظر اقتصادی ناپایداری را به دنبال داشته باشد. و در کل در سالهای آینده امنیت انرژی عراق را با چالش جدی مواجه سازد.
 ماه گذشته محمد شیاع السودانی نخست‌وزیر عراق، با تأکید بر وابستگی بالای عراق به واردات گاز طبیعی اعلام کرد که دولت عراق قراردادهای جدیدی با هدف قطع واردات گاز طبیعی با شرکتهای خارجی امضا کرده است.
 او بیان کرد که بهبود وضعیت بخش انرژی به ویژه زیر ساختار انرژی یکی از اولویت‌های اصلی عراق است و با انعقاد قراردادهای جدید، واردات گاز طبیعی به عراق متوقف خواهد شد.
 به گفته وی با افزایش ظرفیت تولید گاز طبیعی در عراق بخشی از مشکلات زیست محیطی این کشور نیز جل خواهد شد.
 به گفته نخست‌وزیر عراق این کشور روزانه بیش از ۱۲۰۰ متر مکعب گاز طبیعی را به دلیل فلرینگ ( مشغل سوزی) از دست می‌دهد و در عین حال روزانه حدود ۱۰۰۰ متر مکعب گاز طبیعی را از ایران وارد می‌کند.
 السودانی افزود: «ما در حال سوزاندن پول هستیم. این اقدامات سالانه حدود ۴ میلیارد دلار هزینه برایمان دارند.»
 در سال ۲۰۲۱، بین دولت عراق و شرکت توتال انرژی قراردادی برای ساخت پروژه‌های نفت، گاز و تجدیدپذیر با سرمایه‌گذاری اولیه ۱۰ میلیارد دلاری در جنوب عراق به مدت ۲۵ سال امضا شد.
 با این حال، به دلیل اختلاف نظرها و اختلافات بین سیاستمداران عراقی درباره مفاد قرارداد، اجرای قرارداد به تاخیر افتاد.
 عراق انتظار دارد که شرکت توتال انرژی فرانسه در نیمه دوم سال ۲۰۲۳ پروژه‌های نفت، گاز و تجدیدپذیر به ارزش ۲۷ میلیارد دلار را در این کشور آغاز کند.
 عراق تاکنون به واردات برق و گاز از ایران برای تامین نیازهای خود وابسته بوده است.
 در واقع میزان واردات برق از ایران بسته به شرایط و نیازهای عراق متغیر است و می‌تواند بین یک سوم تا ۴۰ درصد از برق مورد نیاز عراق را شامل شود.
 این وابستگی به واردات به ویژه در ماه‌های گرم تابستان، هنگامی که دما به ۵۰ درجه سانتیگراد می‌رسد، بیشتر به چشم می‌خورد.
 واردات برق و گاز از ایران در شرایطی که عراق نمی‌تواند نیازهای خود را تامین کند، به عنوان یک منبع انرژی مهم برای کشور محسوب می‌شود.
 با افزایش نیازهای برق و گاز عراق و بروز تغییرات آب و هوایی، این وابستگی می‌تواند به چالشی برای عراق تبدیل شود و همچنین می‌تواند تأثیراتی بر عراقی‌ها در شرایطی که ایران این واردات را متوقف کند، داشته باشد .
 ایران در سال گذشته در حدود هفت میلیارد دلار از قبل صادرات گاز طبیعی درآمد داشت که مقصد عمده صادرات گاز طبیعی ایران – ترکیه و عراق بود
 با توجه به بهبود روابط بغداد با کشورهای عرب منطقه و تداوم رقابت منطقه ای بین ایران و عربستان منی توان انتظار داشت شرکتهای انرژی کشورهای عربی منطقه و موسسات مالی این کشور در تامین منابع مالی مورد نیاز پروژه های انرژی عراق به ویژه در بخش گاز طبیعی و انرژیهای تجدید پذیر نقش زیادی ایفا نماید.
 هفته قبل تمیم بن حمد آل ثانی، امیر قطر به عراق سفر کرد و در جریان سفر وی چندین تفاهمنامه بین دو طرف به امضا رسید. امضای این تفاهم نامه ها از تصمیم جدی دوحه برای سرمایه گذاری کلان در عراق خبر می دهد.
 در پایان این دیدار رسمی بیانیه مشترک شش ماده ای منتشر شد در این بیانیه به تصمیم قطر برای ارتقای سطح سرمایه گذاری و همکاری‌های اقتصادی در حوزه انرژی (نفت، گاز و انرژی های تجدیدپذیر) و همچنین افزایش همکاری‌ها در زمینه اقلیمی و محیط زیست تاکید شده است.
 پس از پایان سفر امیر قطر به عراق خبرگزاری رویترز از امضای توافقنامه بین دولت عراق و چند شرکت خصوصی قطری برای احداث نیروگاه در عراق خبر داد.
 به گزارش رویترز سه شرکت قطری و کمیسیون سرمایه‌گذاری ملی عراق قرار است به طور مشترک مبلغ ۹.۵ میلیارد دلار را برای اجرای چند پروژه در عراق سرمایه‌گذاری کنند. از جمله این پروژه‌ها، ساخت یک نیروگاه با ظرفیت ۲۴۰۰ مگاوات در عراق است.
 بر اساس اعلامیه‌ای که در این زمینه منتشر شده است، دو کشور یک توافقنامه شراکت خصوصی با مدت ۲۵ سال برای ساخت دو نیروگاه برق امضا کرده‌اند و تخمین زده شده است که برای ساخت این نیروگاه‌ها، مبلغ ۲.۵ میلیارد دلار سرمایه‌گذاری خواهد شد.
 به گفته حمید حسینی، رئیس هیئت مدیره اتحادیه صادرکنندگان فراورده‌های نفتی، قیمت گازی که ایران به عراق صادر می‌کند، در حدود ۱۰ تا ۱۵ درصد بیشتر از قیمت گاز داخلی ایران است.
 این موضوع نشان می‌دهد که ایران از صادرات گاز به عراق سود قابل توجهی به دست می‌آورد.
 از سوی دیگر عراق در فصل تابستان نیاز بیشتری به گاز دارد زیرا از آن برای تامین انرژی نیروگاه‌ها به منظور تولید برق استفاده می‌کند.
 این در حالی است که عمده مصرف گاز در ایران در فصل زمستان رخ می‌دهد. بنابراین، این تفاوت در الگوی مصرف به نوعی یک فرصت برای ایران تبدیل می‌شود.
 برخی کارشناسان انرژی در ایران بر این باور هستند که حتی اگر برنامه کوتاه مدت عراق برای افزایش ظرفیت تولید گاز طبیعی عملیاتی شود گاز طبیعی تولید شده نمی تواند تمام نیازهای بغداد را تامین کند. و عراق مجبور به تداوم واردات گاز طبیعی از ایران خواهد بود یعنی عراق با جمع‌آوری تمامی گازهای همراه نفت خود ۳۵ میلیون مترمکعب گاز تولید کند، واقعیتی که توسط کارشناسان مستقل به طور کامل تایید نشده است.
 برای تولید ۱۵ هزار مگاوات برق نیاز به سرمایه‌گذاری در نیروگاه‌ها، تأمین سوخت و انرژی، فناوری مناسب و زیرساخت‌های لازم است. به طور کلی، توسعه ظرفیت تولید برق به عوامل چندگانه‌ای نیاز دارد که فقط متکی بر حجم تولید گاز نیست.
 دولت آمریکا هم در زمان دونالد ترامپ و هم جو بایدن بارها از عراق خواست تا با فراهم کردن شرایط افزایش ظرفیت تولید گاز طبیعی خود وابستگی خود را به منابع انرژی ایران کاهش دهد.
 حتی پس از خروج آمریکا از برجام واشنگتن با هدف کمک به امنیت انرژی عراق نفت معافیت عراق از تحریمهای آمریکا بخاطر واردات انرژی از ایران را بارها تمدید کرد.
 در سه آینده و پس از عملیاتی شدن پروژه های زیربنایی عراق برای تولید گاز طبیعی، حتی اگر وابستگی عراق بطور کامل به منابع انرژی ایران قطع نشود، اما این به معنای شروع روند کاهش نفوذ سیاسی ایران در سیاست داخلی و خارجی عراق خواهد بود.
 صادرات انرژی ایران به عراق هم منافع اقتصادی نصیب تهران می کند و تضمین کننده بخشی از منافع استراتژیک ایران در عراق و دکل در سطح منطقه است.
 حمایت آمریکا از دولت عراق برای کاهش وابستگی به منابع انرژی ایرن و تمایل کشورهای عربی برای سرمایه گذاری در زیر ساختار انرژی عراق خبر خوبی برای آینده حضور ایران در بخش انرژی عراق نخواهد بود.
"
101,اقتصاد,تغییر مجدد ساعت کار ادارات در ایران به‌خاطر «کمبود برق»,بحران آب در ایران |  جامعه ایران |  ایران |  اقتصاد ایران | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 سازمان امور اداری و استخدامی ایران با صدور بخشنامه‌ای، پایان ساعت کاری سازمان‌ها و نهادهای مشمول را تا نیمه شهریور ساعت ۱۳ اعلام کرده است.
 به گزارش خبرگزاری ایرنا، این سازمان خطاب به دستگاه‌های اجرایی، بانک‌ها،‌ شهرداری‌ها و سایر نهادهای عمومی اعلام کرد که ساعت کاری تمام کارکنان آنها تا ۱۵ شهریور حداکثر ساعت ۱۳:۰۰ است و بقیه ساعت کار موظفی از طریق دورکاری جبران خواهد شد.
 هدف از این کار «حفظ پایداری شبکه سراسری برق و کاهش ناترازی تولید و مصرف برق» عنوان شده است.
 بر همین اساس، تمام دستگاه‌های سرمایشی اداره‌های دولتی باید از ساعت ۱۲ ظهر خاموش شود.
 هم‌زمان، یکی از اعضای کمیسیون اجتماعی مجلس از تغییر ساعت آغاز به کار کارمندان دولت و بازگشت به ساعت اولیه خبر داده است.
 حسین گودرزی، سخنگوی کمیسیون اجتماعی مجلس، در مصاحبه با پایگاه اطلاع رسانی خانه ملت گفت با دستور رییس‌جمهوری که به زودی از طرف هیات دولت ابلاغ می‌شود، به علت مشکلات ایجاد شده، «ساعت کاری کارمندان و کارکنان دولت که برای صرفه‌جویی در مصرف انرژی به ساعت شش صبح تغییر کرده بود به روال عادی باز می‌گردد.»
 دولت ایران امسال پس از این که تصمیم گرفت ساعت رسمی کشور را جلو نکشد،‌ اعلام کرد ساعت رسمی شروع به کار ادارات دولتی از نیمه خرداد تا نیمه شهریور ۶ بامداد تا ۱۴:۴۵ خواهد بود.
 این تصمیم با واکنش‌های زیادی همراه بود.
"
102,اقتصاد,دیپلماسی انرژی؛ آیا تبلیغات دولتی درباره دستاوردهای ابراهیم رئیسی حقیقت دارد؟,روابط خارجی ایران |  انرژی |  رسانه های ایران |  ایران |  اقتصاد ایران |  ابراهیم رئیسی | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 با توجه به نزدیک‌تر شدن شروع سومین سال فعالیت دولت سیزدهم، اخبار متعددی در رسانه‌های اصولگرا و رسانه‌های دولتی در مورد عملکرد موفق دولت ابراهیم رئیسی در بخش اقتصاد، و بویژه در دور زدن تحریم‌ها و افزایش فروش نفت ایران، منتشر می‌شود و از اقدامات دولت رئیسی در افزایش روابط ایران در بخش انرژی با کشورهایی مثل روسیه، ترکمنستان و ونزوئلا به عنوان دیپلماسی موفق انرژی یاد می‌شود.
 این اخبار در حالی منتشر می شوند که روز شنبه خبرگزاری فارس به نقل از رویترز از آزادسازی پول‌های بلوکه‌شده ایران در سریلانکا از طریق فروش چای این کشور به ایران خبر داد.
 سریلانکا پول نفت وارداتی از ایران را به‌خاطر تحریم‌ها پرداخت نکرده بود.
 آقای رئیسی در زمان مناظره‌های ریاست جمهوری و پس از انتخابات در ظاهر به هدف بهتر شدن شرایط زندگی مردم برنامه‌های مختلف در همه بخش‌های اقتصادی، سیاسی و اجتماعی اعلام کرده بود که پس از گذشت دو سال از عمر دولت سیزدهم بسیاری از این وعده‌ها عملیاتی نشده‌اند.
 یکی از این وعده‌ها، که بی‌ارتباط با بخش نفت و گاز ایران نیست، توجه ویژه دولت به دیپلماسی اقتصادی در کنار دیپلماسی سیاسی و استفاده از ظرفیت‌های اقتصادی منطقه‌ای بود.
 دیپلماسی انرژی، استفاده از ابزار دیپلماتیک برای حفظ جایگاه بین‌المللی و تأمین امنیت انرژی کشور است. این استراتژی در برخورد با مسائل مربوط به عرضه، تقاضا و تبدیل انرژی، با استفاده از دانش سیاسی و قوانین خاص خود، به صورت هدفمند و بلندمدت عمل می‌کند و ایجاد یک چارچوب دیپلماتیک قوی و کارآمد برای هر کشور، به موفقیت در حوزه انرژی در سطح جهانی کمک می‌کند.
 در سال‌های اخیر نقش روسیه در بخش انرژی ایران افزایش یافته است. در ماههای گذشته ایران به علت کمبود بنزین مجبور به واردات بنزین و گازوییل از روسیه شده بود. در تیرماه پارسال گازپروم روسیه و شرکت ملی نفت ایران تفاهم‌نامه ۴۰ میلیارد دلاری امضا کردند.
 در آن زمان هدف از این موافقت‌نامه حل بخش زیادی از مشکلات صنعت نفت و گاز ایران اعلام شد. قرار بود با اجرایی شدن این تفاهم‌نامه هم مشکل افت فشار در میدان پارس جنوبی حل شود؛ هم ظرفیت تولید نفت و گاز ایران افزایش یابد. هر چند با گذشت یک سال از امضای این تفاهم‌نامه خبری از اجرایی شدن آن نیست.
 حتی قرار بود با سواپ گاز روسیه از راه ایران به کشورهای همسایه، ایران هم به مرکز تجارت گاز طبیعی در منطقه تبدیل شود و هم بتواند بخشی از گاز وارداتی از روسیه را در داخل به مصرف برساند تا بخشی از مشکل کمبود گاز طبیعی در ایران حل شود.
 سواپ گاز ترکمنستان از طریق ایران به آذربایجان یکی از گزینه‌های وزارت نفت برای جبران بخشی از کمبود گاز طبیعی در ایران بود، هر چند بارها ادعا شد که قرارداد سواپ گاز با ترکمنستان نمونه‌ای از دیپلماسی موفق انرژی دولت رئیسی است.
 در شهریور پارسال، حسین حسین‌زاده، عضو هیئت رئیسه کمیسیون انرژی مجلس ایران، درباره توافق سه‌جانبه سوآپ گازی ایران، ترکمنستان و آذربایجان اظهار داشت که این توافق منجر به شکست تحریم‌ها می‌شود و به توسعه روابط اقتصادی و سیاسی در منطقه کمک می‌کند. به گفته او این قرارداد تأمین امنیت شبکه گاز شمال شرق ایران، توسعه منطقه‌ای و تبدیل ایران به قطب انرژی منطقه را تقویت خواهد کرد.
 ایران و ونزوئلا تحت تحریم‌های مختلف غرب قرار گرفته‌اند و دو طرف در دو دهه گذشته سعی کرده‌اند تا با توسعه همه جابنه روابط، به‌ویژه در بخش انرژی، بخشی از آثار تحریم در صنعت انرژی‌شان را از بین ببرند.
 در سفر رسمی اخیر ابراهیم رئیسی به ونزوئلا، وی با تاکید بر راهبردی بودن روابط دو کشور، اهمیت تسریع در اجرای توافق‌ها و ارتقای روابط دوجانبه را بیان کرد.
 وی به توانمندی‌های فناورانه و صنعتی ایران اشاره کرده و آمادگی برای تبادل دانش و تجربیات با ونزوئلا را بیان کرد. همچنین، هدف‌گذاری برای افزایش حجم تبادلات تا ۱۰ میلیارد دلار و تقویت همکاری در حوزه‌های صنعتی، معدنی، انرژی و مسائل پولی و بانکی به عنوان عناصر مهم در تعمیق روابط دوجانبه مطرح شد.
 به گزارش رویترز سریلانکا قرار است از ماه آینده مبادله چای به جای بدهی نفت به ایران را آغاز کند. این توافق برای واردات نفت در سال ۲۰۱۲ به این کشور امضا شده بود، اما به دلیل کمبود دلار در سریلانکا و بحران مالی بی‌سابقه آن، در سال گذشته به تعویق افتاد.
 با این حال، اکنون پس از مذاکرات و توافقات مجدد، این مبادله میان دو کشور طی ماه‌های آینده آغاز خواهد شد. یعنی به عبارت ساده‌تر در یک اقدام دیگر در زمینه دستاوردهای نفتی دولت، تصمیم گرفته شده است که سریلانکا به جای پرداخت بدهی خود به شرکت ملی نفت، از طریق یک واسطه، به ایران چای تحویل دهد.
 در ماههای گذشته دولتمردان ابراهیم رئیسی بویژه شخص وی و جواد اوجی وزیر نفت از افزایش ظرفیت تولید و صادرات نفت ایران خبر دادند.
 بنا بر ادعای مقامات مربوطه تولید نفت ایران در دوره فعالیت دولت یازدهم به میزان بیش از ۳ میلیون بشکه در طول ۲۰ ماه افزایش یافته است، و ظرفیت تولید گاز خام نیز به بیش از یک میلیارد مترمکعب در روز رسیده است.
 صادرات نفت نیز در این دوره دو برابر شده است، به طوری که در سال گذشته ۱۹۰ میلیون بشکه نفت بیشتر از سال ۱۳۹۹ و ۸۳ میلیون بشکه بیشتر از سال ۱۴۰۰ صادر شده است. امکان ثبت رکوردی جدید در صادرات نفت در سال جاری نیز پیش‌بینی می‌شود.
 همچنین، درآمدهای حاصل از فروش نفت و گاز و فرآورده‌های نفتی نیز در سال گذشته در مقایسه با سال قبل آن ۴۰ درصد افزایش داشته است.
 باز هم ادعا می شود که دولت سیزدهم تلاش‌هایی برای افزایش تولید نفت و گاز و احداث مجتمع‌های پتروپالایشی را به‌منظور تأمین امنیت انرژی کشور، جلوگیری از خام فروشی و ایجاد ارزش افزوده انجام داده است.
 تولید نفت در دوره فعالیت دولت یازدهم به بیش از ۳ میلیون بشکه در روز افزایش یافته و تولید گاز خام نیز بیش از یک میلیارد مترمکعب است.
 با نگاهی به کارنامه دو ساله ابراهیم رئیسی در بخش انرژی بوضوح می توان دید که نه تنها دامنه بحران انرژی از بخش گاز طبیعی به برق و بنزین رسیده است بلکه دولت سیزدهم نتوانسته از ظرفیت بالای دیپلماسی انرژی ایران برای پیشبرد اهداف سیاست خارجی و همچنین در جهت تامین منافع ملی بهره گیرد.
 باید گفت که ظرفیت صادرات نفت ایران بخاطر چراغ سبز دولت بایدن و تفاهم نامه ضمنی ایران و غرب افزایش داشته است اما سوال اساسی این است که چرا تاثیر افزایش ظرفیت صادرات نفت ایران در اقتصاد ایران محسوس نیست. دولت رئیسی باید در دو سال پیشرو دیپلماسی انرژی و سیاست خارجی خود را بازبینی کند تا ایران بتواند ضمن حل مشکلات متعدد در بخش انرژی به‌تدریج به جایگاه خودش در بازار جهانی انرژی بازگردد.
"
103,اقتصاد,جنجال بر سر ریاست اتاق بازرگانی؛ حسین سلاح‌ورزی کوتاه نیامد,ایران |  اقتصاد ایران | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 روز دوشنبه در حالی به پایان رسید که کماکان دقیق روشن نیست بر سر اتاق بازرگانی و انتخابات و رئیس آن چه آمد. خبرگزاری ایرنا می‌گوید که حسین سلاح‌ورزی به دلیل مخالفت وزارت اطلاعات از ریاست اتاق بازرگانی کنار گذاشته شده است. اما اتاق بازرگانی اصرار دارد که او رئیس اتاق بازرگانی است.
 این مساله در واقع تنشی است در بین وزارت صمت و اتاق بازرگانی که ناگهان از پرده برون افتاده است و ریشه ماجرا هم در آخرین دوره انتخابات اتاق بازرگانی است که شاید بتوان آن را پرحاشیه‌ترین انتخابات این سازمان غیرانتفاعی در این سال‌ها توصیف کرد.
 این انتخابات که در ۲۸ خرداد امسال برگزار شد، هنوز با ابهامات زیادی همراه است. حسین سلاح‌ورزی برنده آن انتخابات است و بر اساس بیانیه‌ای که اتاق بازرگانی در روز دوشنبه منتشر کرد، او و دیگر اعضای هیات رئیسه «با پشتوانه رأی قاطع نمایندگان بخش خصوصی در اتاق بازرگانی، صنایع، معادن و کشاورزی ایران» به کار خود ادامه می‌دهند.
 آقای سلاح‌ورزی ساعتی بعد از انتشار خبر کنار رفتنش از اتاق بازرگانی در یک جلسه کاری با سفیر ایران در سوئد شرکت کرد.
 از آن جایی که طبق قانون‌اساسی جمهوری اسلامی، اتاق بازرگانی، صنایع، معادن و کشاورزی به‌عنوان هماهنگ‌کننده فعالیت‌های بخش خصوصی و نماینده آنها در حوزه‌ اقتصاد است و از جایگاه مشورتی با قوای سه‌گانه‌ نظام نیز برخوردار است، هرگونه ناآرامی و اختلال در فرایند آن، با حساسیت بالایی از سوی فعالان اقتصادی دنبال می‌شود.
 در انتخابات دهمین دوره هیات نمایندگان اتاق بازرگانی، صنایع، معادن و کشاورزی ایران، حسین سلاح‌ورزی با کسب ۲۶۵ رای از کل ۴۸۵ رای به عنوان رئیس دوره دهم این نهاد انتخاب شد.
 او که از سال ۱۳۹۵ نائب رئیس اتاق بازرگانی ایران و جایگزین غلامحسین شافعی شد، سوابق حضور در شوراى عالى بورس، شوراى عالى كار كشور، نمایندگی بخش كارفرمايى ايران در سازمان بين‌المللى كار (ILO) را در کارنامه خود دارد. او همچنین عضو هیات نمایندگان اتاق خرم‌آباد در اتاق بازرگانی ایران است.
 سلاح‌ورزی تا سال قبل، دو دوره رئیس اتاق بازرگانی خرم‌آباد بود. او را از نزدیکان جهانگیری ، معاون اول دولت حسن روحانی می‌دانند.
 حسین سلاح‌ورزی در جریان اعتراض سال گذشته مردم ایران، در توییتر مطالبی منتشر کرد که برخی آن‌ها را حمایت ضمنی از اعتراض‌ها توصیف کرده‌اند.
 این موضوع از چشم برخی رسانه‌های نزدیک به سپاه دور نماند و خبرگزاری تسنیم یک روز بعد از انتخابات اتاق با انتشار تصویری از صفحه توییتر سلاح‌ورزی، او را «ضدانقلاب» و «برانداز» توصیف کرد.
 در عین حال برخی از خبرنگاران نیز حسین سلاح‌ورزی را به فساد متهم کرده‌اند و می‌گویند وزارت اطلاعات به همین دلیل با انتخاب او مخالفت کرده است.
 خبرگزاری مهر هم تصویری از نامه حراست وزارت صمت منتشر کرد که نشان می‌دهد صلاحیت حسین‌سلاح‌ورزی مورد تایید این وزارتخانه نیست.
 ولی اتاق بازرگانی ایران با این توضیح که وزارت صمت مسئولیتی در این زمینه ندارد، به این نامه توجهی نکرد.
 اما این پایان تنش نبود.
 خبرگزاری ایرنا صبح دوشنبه، پنجم تیر، خبر برکناری رئیس اتاق بازرگانی ایران را منتشر کرد که با واکنش منفی سلاح‌ورزی مواجه شد.
 پس از انتشار این خبر، سلاح‌ورزی به اقتصاد آنلاین گفت: «ما از صبح امروز در محل کار حاضریم و استعفا را ۱۰۰ درصد تکذیب می‌کنم.»
 سایت خبری اتاق بازرگانی ایران هم به این اخبار واکنش شان داده و نوشت: «حسین سلاح‌ورزی رئیس اتاق ایران به همراه شش عضو دیگر هیئت رئیسه با پشتوانه رای قاطع نمایندگان بخش خصوصی در اتاق بازرگانی، صنایع، معادن و کشاورزی ایران، به فعالیت خود ادامه می‌دهند. طبق نظر انجمن نظارت بر انتخابات اتاق ایران، این انتخابات در چارچوب قانون و آیین‌نامه انتخاباتی اتاق ایران انجام‌شده و پایان‌یافته است. همچنین اسناد تأیید این انتخابات طبق آیین‌نامه انتخاباتی اتاق ایران به شورای عالی نظارت اعلام‌شده است.»
 در واکنش به برکناری سلاح‌ورزی، روسای ۱۰۶ تشکل اقتصادی با ارسال نامه‌ای سرگشاده به سران سه قوه، از آنها خواستند تا به دلیل اینکه انتخابات ۲۸ خرداد اتاق بازرگانی ایران، «با حضور حداکثری و مطابق با آیین نامه‌های شورای عالی نظارت و قانون اتاق برگزار شد»، از آن حمایت کنند.
 به طور معمول «اتاق بازرگانی» یک نهاد مستقل است که به شکل مستقیم بخشی از حکومت یا نهادی دولتی محسوب نمی‌شود. «اتاق بازرگانی» در واقع یک انجمن داوطلبانه است که در آن صاحبان تجارت و صنایع برای حفاظت از منافع خود تاسیس می‌کنند.
 اگرچه چنین نهادهایی معمولا با دولت همکاری و روابط مهمی دارند، اما خودمختاری خود را حفظ می‌کنند و توسط نهادهای حکومتی کنترل نمی‌شوند.
 اما بررسی‌های بی‌بی‌سی فارسی نشان می‌دهد که نهادهای امنیتی به شکل مستقیم و نهادینه بر روی انتخاب اتاق بازرگانی در ایران کنترل دارند.
 یک منبع آگاه از اتاق بازرگانی ایران، به بی بی سی فارسی گفت: «بر اساس آیین نامه اتاق بازرگانی، انجمن نظارت بر انتخابات اتاق‌ها، قبل از برگزاری هر انتخاباتی، لیست کاندیداهای هیات رئیسه را تهیه کرده و طی نامه‌ای به وزارت اطلاعات ارسال می‌کند.»
 خبرگزاری ایرنا نامه‌ای منتشر کرده که می‌گوید متعلق به مرکز حراست وزارت صمت است و یک روز قبل از انتخابات اتاق بازرگانی برای این نهاد ارسال شده است. در این نامه آمده است که بر اساس نظر وزارت اطلاعات فقط دو نفر اجازه دارند در انتخابات اتاق بازرگانی نامزد شوند که نام حسین سلاح‌ورزی در بین آن‌ها وجود ندارد.
 به گفته یک منبع آگاه در اتاق بازرگانی، در آیین‌نامه آمده است که وزارت اطلاعات باید ظرف ۱۰ روز به اتاق بازرگانی پاسخ بدهد.
 او می‌گوید: «ولی هیات رییسه و انجمن نظارت بر انتخاب‌های اتاق، بعد از ۱۰ روز هیچ پاسخی از سوی وزارت اطلاعات دریافت نکرد. طبق آیین نامه‌های انجمن نظارت و نظر معاونت حقوقی اتاق، این عدم ارسال پاسخ از سوی وزارت اطلاعات، به معنی تایید صلاحیت افراد است و اتاق بازرگانی حق دارد انتخابات را برگزار کند. »
 این منبع آگاه در خصوص مخالفت وزارت صمت با انتخاب سلاح‌ورزی افزود: «برخی از مدیران وزارت صمت مخالف سلاح‌ورزی هستند. در جلسه ای که پیش از انتخابات برگزار شد، جواد حاجی حسینی، معاون امور مجلس وزارت صمت، خطاب به سلاح‌ورزی گفت: توصیه می کنم که این برادر در انتخابات شرکت نکند. »
 این منبع آگاه در مورد نامه وزارت صمت گفت: «این نامه دو روز قبل از برگزاری انتخابات به اتاق ارسال شد. اما انجمن نظارت بر انتخابات اتاق و امور حقوقی اتاق در مورد نامه حراست وزارت صمت گفتند که بر اساس آیین نامه‌های اتاق، مرجع تصمیم‌گیری در خصوص صلاحیت افراد، وزارت اطلاعات است، نه وزارت صمت.»
 اتاق بازرگانی صنایع و معادن ایران، در اسفند ۱۳۴۸ از ادغام دو اتاق بازرگانی و اتاق صنایع و معادن ایران به وجود آمد و در چهار حوزه صنعت، معدن، بازرگانی و کشاورزی فعال است.
 ارکان اتاق عبارت از شورای عالی نظارت، هیات نمایندگان که از استانها انتخاب می‌شوند و هیات رییسه است.
 هیات نمایندگان اتاق بیش از ۴۰۰ عضور دارد که از استان‌های کشور انتخاب می‌شوند.
 مهمترین وظیفه اتاق بازرگانی ایرانی ارائه مشاوره در کمیسیون‌های تخصصی به قوای سه گانه در جهت حمایت بخش خصوصی، ارائه تسهیلات و کمک‌های فنی و اقتصادی به افراد تابعه، ارتباط و همکاری با اتاق‌های بازرگانی و صنایع و معادن دیگر کشورها، صدور و تمدید کارت بازرگانی و عضویت اتاق، تایید اسناد تجاری، انجام امور مربوط به ویزای تجاری و ارائه خدمات مشاوره در زمینه سرمایه گذاری خارجی در ایران است.
 بعد از اتاق ایران، اتاق بازرگانی تهران مهمترین اتاق بازرگانی ایران است که ۶۰ نماینده دارد که ۴۰ نماینده آن از بخش خصوصی و ۲۰ نماینده آن از طرف دولت انتخاب می‌شوند. نمایندگان دولت معمولا از سوی وزارت صمت معرفی می‌شوند.
"
104,اقتصاد,جهان خودرو؛ لوکس‌ترین مدل رنو رونمایی شد,صنعت خودرو | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 این هفته در جهان خودرو: رونمایی از لوکس‌ترین مدل رنو، وانت الکتریکی کوچکی که به اندازه وانت‌های بزرگ جادار است، واکنش مدیر فورد به وانت جدید تسلا و دادگاهی شدن خودروسازان آلمانی به اتهام استفاده از نیروی کار اجباری در چین
 رنو یک شاسی‌بلند کوپه رونمایی کرد که قرار است از بهار آینده به عنوان لوکس‌ترین مدل کارخانه به بازار بیاید. نام این ماشین رافال است و قوی‌ترین مدلش یک موتور هیبرید-الکتریکی ۳۰۰ اسب بخاری خواهد داشت.
 شاسی‌بلند جدید رنو در حاشیه نمایشگاه هوایی پاریس رونمایی شد. نام رافال از هواپیمایی گرفته شده که در دهه سی میلادی با همکاری رنو ساخته می‌شد. در حال حاضر یک شرکت فرانسوی به نام داسو جت‌هایی جنگنده با همین نام تولید می‌کند.
 رافال اولین مدلی است که به طور کامل زیر نظر ژیل ویدال، مدیر طراحی رنو، طراحی شده است. آقای ویدال دو سال پیش از پژو به رنو آمد. از مهم‌ترین ماشین‌هایی که او برای پژو طراحی کرده بود، نسل جدید مدل ۴۰۸ است که از رقیبان اصلی رافال به شمار می‌آید.
 ظاهر رافال براساس الگوی تازه‌ای طراحی شده که به مرور در مدل‌های آینده رنو استفاده خواهد شد. جلوپنجره، چراغ‌های باریک و لامپ‌های ال‌ئی‌دی روی سپر که همیشه روشن است از مشخصه‌های بارز این الگوی جدید است.
 خودروساز فرانسوی به تازگی دو شاسی‌بلند اسپاس و آسترال را به بازار عرضه کرده و رافال سومین شاسی‌بلندی است که در یک سال گذشته به محصولاتش اضافه می‌کند. هر سه شاسی‌بلند روی یک پلتفرم ساخته می‌شوند و رنو می‌گوید این سه ماشین از نظر فنی تا ۷۵ درصد مشترکند.
 قوای محرکه رافال هیبرید است و یک موتور سه سیلندر بنزینی و دو موتور الکتریکی دارد که ۲۰۰ اسب بخار نیرو تولید می‌کند. مصرف سوخت ماشین ۴.۷ لیتر در هر ۱۰۰ کیلومتر است. رنو وعده داده که در آینده یک مدل هیبرید-الکتریکی ۳۰۰ اسب بخاری هم از رافال تولید خواهد کرد. پیش‌بینی شده که این مدل بتواند با نیروی الکتریکی بین ۵۰ تا ۶۵ کیلومتر حرکت کند.
 رنو شاسی‌بلند جدیدش را به مجموعه‌ای از فن‌آوری‌های جدید و لوکس مجهز کرده است. با چرخاندن فرمان جهت چرخ‌های عقب تغییر می‌کند و سقف شیشه‌ای بزرگ ماشین با فشار یک دکمه مات می‌شود.
 مدل‌های لوکس رنو در بازار موفق نیستند. پیش از رافال، لوکس‌ترین مدل رنو یک سدان به نام تالیسمان بود که سال گذشته به دلیل فروش کم تولیدش متوقف شد. لوکا دی مئو، مدیر رنو می‌گوید رافال به خاطر شاسی‌بلند بودن شانس خوبی برای موفقیت دارد.
 یک شرکت نوپای آمریکایی به نام تلو (Telo) طرح‌هایی از یک وانت الکتریکی منتشر کرده که می‌گوید با ابعاد یک هچ‌بک کوچک، امکانات یک وانت بزرگ را دارد.
 شرکت تلو توسط دو مهندس جوان به نام جیسون مارکز (Jason Marks) و فارست نورث (Forrest North) تاسیس شده است. آقای مارکز متخصص سیستم‌های خودران است. آقای نورث سابقه کار در شرکت تسلا را دارد و پیش از این تجربه‌‌ای ناموفق در تاسیس یک کارخانه موتورسیکلت الکتریکی داشت. وانت آنها را ایو بهار (Yves Béhar) طراحی کرده که سابقه‌ای در صنعت خودرو ندارد اما به خاطر طرح‌هایش برای سامسونگ و تولیدکنندگان پوشاک مثل پوما و پرادا مشهور است.
 طول ماشین ۳۸۶ سانتی‌متر است و هم‌اندازه مینی کوپر است، اما ارتفاعش بیشتر است و برخلاف وانت‌های موجود در بازار کاپوت کشیده‌ای ندارد. این ترکیب باعث شده تا جای بار و سرنشینان حداکثر باشد. تلو قابلیت تغییر زیادی دارد و بسته به نیاز می‌توان جای بار یا سرنشین‌ها را بیشتر کرد. یک ردیف صندلی مخفی هم زیر جای بار است که می‌توان آن را باز کرد و با گذاشتن یک سقف روی جای بار ظرفیت ماشین را به هشت نفر افزایش داد.
 وانت تلو دو موتور الکتریکی دارد که در مجموع ۵۰۰ اسب بخار نیرو تولید می‌کنند. کارخانه آمریکایی می‌گوید ماشین با هر بار شارژ می‌تواند تا ۵۵۰ کیلومتر حرکت کند. حداکثر سرعت وانت ۲۰۰ کیلومتر در ساعت اعلام شده و شتاب صفر تا ۶۰ مایل (۹۶ کیلومتر) در ساعتش چهار ثانیه است.
 قیمت وانت تلو ۵۰ هزار دلار است و کارخانه می‌گوید تا پایان سال آینده میلادی ۵۰۰ دستگاه از این ماشین تولید خواهد کرد. عرضه گسترده وانت از سال ۲۰۲۶ آغاز می‌شود و قرار است ده هزار دستگاه از آن در سال تولید شود.
 مدیر فورد می‌گوید از آمدن وانت تسلا به بازار نگران نیست و این وانت بر خلاف وانت الکتریکی فورد برای «آدم‌های واقعی» ساخته نشده است.
 تحویل وانت سایبرتراک تسلا به مشتریان از چند ماه دیگر آغاز می‌شود. فورد به تازگی وانت الکتریکی F150 را به بازار عرضه کرده و دویست‌هزار دستگاه از آن پیش‌فروش شده است. بسیاری معتقدند با آمدن تسلا به بازار پرسود وانت، رقابت برای شرکت‌هایی مانند فورد و جنرال‌موتورز سخت‌ می‌شود.
 اما جیم فارلی، مدیرعامل فورد در مصاحبه با شبکه تلویزیونی CNBC‌ آمریکا، وانت تسلا را «محصولی باحال و گران که روبروی یک هتل پارک می‌شود» توصیف کرد و گفت: «من چنین وانتی نمی‌سازم. من برای آدم‌های واقعی وانت می‌سازم که کار واقعی می‌کنند و این ماشین ]با سایبرتراک[ فرق دارد.»
 تسلا همزمان با رونمایی ماشین در سال ۲۰۲۱، پیش‌فروش ماشین را با دریافت مبلغ ۱۰۰ دلار آغاز کرد و گفته می‌شود حدود یک میلیون و ۵۰۰ هزار نفر برای خرید ثبت‌نام‌ کرده‌اند. تحویل ماشین به مشتریان بارها به تعویق افتاده و قیمت ماشین هم هنوز معلوم نیست. رسانه‌ها پیش‌بینی کرده‌اند که قیمت پایه سایبرتراک بین ۶۰ هزار تا ۷۰ هزار دلار باشد. قیمت وانت فورد بسته به مدل‌های مختلف بین ۶۰ هزار تا ۱۰۰ هزار دلار است.
 فولکس‌واگن تحت فشار سهامداران و فعالان حقوق بشر درباره استفاده از نیروی کار اجباری در کارخانه‌هایش در چین تحقیق خواهد کرد. اولیور بلوم، مدیر فولکس‌واگن هفته گذشته گفت که این تحقیق در اولین فرصت توسط موسسه‌ای مستقل انجام خواهد شد.
 یک روز پیش از اظهار نظر آقای بلوم، یک موسسه غیرانتفاعی به نام «مرکز اروپایی حقوق قانون اساسی و حقوق بشر» از فولکس‌واگن، مرسدس-بنز و ب‌ام‌و به دادگاه شکایت کرد. این موسسه سه خودروساز آلمانی را متهم کرده که در فعالیت‌هایشان در استان سین‌کیانگ از کارگرانی استفاده می‌کنند که برخلاف میلشان در کمپ‌های کار اجباری نگهداری می‌شوند.
 این شکایت براساس قانونی تنظیم شده که در ابتدای سال ۲۰۲۳ در آلمان تصویب شد. براساس این قانون، شرکت‌های بزرگ آلمانی باید رعایت حقوق بشر و میزان آلوده‌شدن محیط زیست را در فعالیت‌هایشان بررسی کنند و به مسائل مربوط به این دو موضوع رسیدگی کنند.
 در شکایتی که علیه فولکس‌واگن تنظیم شده آمده: «همین که کارخانه در شهر اورومچی است، کافی است تا احتمال استفاده از کارگران اویغور افزایش یابد.»
 فولکس‌واگن پیش از این می‌گفت که شرکت سایک، شریک چینی کارخانه، با تحقیق و تفحص مستقل موافق نیست و فولکس‌واگن هم بدون توافق سایک امکان فرستادن بازرسان مستقل را ندارد. آقای بلوم حالا گفته که مذاکراتش در این باره با سایک «ثمربخش» بوده است.
 شکایت از بنز و ب‌ام‌و هم در ارتباط با قطعه‌سازانی است که در سین‌کیانگ و استان‌های اطراف فعالیت می‌کنند. مرکز اروپایی حقوق قانون اساسی و حقوق بشر می‌گوید این خطر وجود دارد که این قطعه‌سازان از نیروی کار اجباری استفاده کنند.
 سازمان ملل متحد سال گذشته درباره اتهام‌‌های بدرفتاری با مسلمانان اویغور و سایر اقلیت‌ها در استان سین‌کیانگ چین گزارشی منتشر کرد و دولت چین را به «نقض جدی حقوق بشر» متهم کرد. دولت چین این اتهام‌ را رد می‌کند.
"
105,اقتصاد,پیامدهای مقایسه قناعت مردم ایران و چین و«خوردن یک وعده غذا در روز»,جامعه ایران |  ایران |  تورم |  اقتصاد ایران |  غذا | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 اظهارات جنجالی غلامرضا مصباحی مقدم، روحانی طرفدار دولت ابراهیم رئیسی و عضو مجمع تشخیص مصلحت نظام، درباره علت تورم در ایران واکنش‌برانگیز شد.
 آقای مصباحی‌مقدم در یک مصاحبه با مقایسه مردم ایران و چین گفته بود که «البته موقعیت جمعیتی که چین دارد را ما نداریم. آن جمعیت قانع است، جمعیتی که به دو وعده یا یک وعده غذا در شبانه‌روز اکتفا می‌کند.»
 این اظهارات با واکنش‌های زیادی روبه‌رو شده است. از جمله عبدالناصر همتی، رئیس پیشین بانک مرکزی ایران و استاد اقتصاد دانشگاه تهران.
 آقای همتی در توییتی نوشته: «تبدیل چین فقیر دهه ۶۰ به دومین اقتصاد جهان، به دلیل دو وعده غذای مردمش نبود! شیائوپینگ که در ۱۹۷۸ به قدرت رسید، لازمه پیشرفت چین را در تحقق رشد اقتصادی دید.»
 آقای همتی، که از معدود نامزدهای تاییدصلاحیت‌شده در انتخابات ریاست جمهوری سال ۱۴۰۰ بود، به سیاست درهای باز در چین اشاره کرده و نوشته است که در چین «اصلاحات اقتصادی+ سیاست درهای باز و اولویت دادن به روابط وسیع خارجی، موجب ورود سرمایه و تکنولوژی و رشد شتابان و پایدار شد.»
 مجیدرضا حریری، رئیس اتاق بازرگانی ایران و چین، هم در توییتی خطاب به این عضو «مجمع تشخیص مصلحت نظام» ایران نوشت: «احتراما به اطلاع می‌رساند وعده غذایی رایج در چین ۴ وعده است.»
 در یادداشتی در سایت «عصرایران» هم آمده است: «به‌راستی از نظر آقای مصباحی‌مقدم و همفکران ایشان، واقعاً مردم ایران چقدر باید نخورند که کشورشان توسعه پیدا کند؟ و به‌راستی، وضعیت خورد‌و‌خوراک خودشان چگونه است؟!»
 چین که پس از جنگ جهانی دوم جزو فقیرترین کشورهای جهان بود، در چند دهه اخیر رشد برق‌آسایی داشته؛ در حالی که ایران با دوره‌های طولانی رکود اقتصادی مواجه بوده است.
 بهرنگ تاج‌دین، خبرنگار اقتصادی بی‌بی‌سی فارسی، با استناد به داده‌های بانک جهانی درباره اقتصاد دو کشور از زمان انقلاب اسلامی در ایران می‌گوید: «طبق آمار بانک جهانی سال ۱۹۷۹، تولید سرانه ایران دو هزار و ۴۲۹ دلار بود؛ تقریباً ۱۳ برابر چین (۱۸۴ دلار).»
 خبرنگار بی‌بی‌سی فارسی می‌گوید «ظرف ۴۲ سال، تولید سرانه چین ۶۸ برابر شد و به ۱۲ هزار و ۵۵۶ دلار رسید؛ تولید سرانه ایران کمتر از دو برابر شد، یعنی به چهار هزار و ۹۱ دلار رسید.
 تولید سرانه، متوسط تولید ناخالص داخلی هر کشور به ازای هر نفر از ساکنانش است و معیار خوبی برای سنجش سطح رفاه مردم است.
 به دلیل اختلاف سطح قیمت‌ها در کشورهای مختلف، گاهی نهادها به جای تولید سرانه اسمی از تولید سرانه با «قدرت خرید یکسان» استفاده می‌کنند.
 به گفته بهرنگ تاج‌دین، طبق این معیار هم از سال ۱۹۹۰ تا کنون، تولید یا «درآمد سرانه هر چینی ۴۰ برابر شده و درآمد سرانه هر ایرانی کمی بیشتر از دو برابر».
 عباس عبدی، فعال سیاسی، هم از اظهارات آقای مصباحی‌مقدم و همچنین اظهارات احمد علم‌الهدی، امام جمعه مشهد، در خطبه‌های نماز جمعه گذشته دراین شهر، انتقاد کرد.
 آقای عبدی در یادداشتی در روزنامه اعتماد با اشاره به تورم و مشکلات معیشتی مردم و ناکافی بودن افزایش دستمزدها این حرف‌ها را «نمک پاشیدن به زخم مردم» توصیف کرد.
 عباس عبدی نوشت: «به نظر می‌رسد که مهم‌تر از سخنان مزبور، سکوت ساختار سیاسی در برابر این اظهارات و ناتوانی در انجام تغییرات است. شاید همه می‌دانند که کفگیر به ته دیگ خورده است. در هر حال نمک به زخم مردم نپاشید. اگر نمی‌توانید یا نمی‌خواهید باری را از دوش مردم‌ بردارید، حداقل بار بیشتری بر بارگران آنان اضافه نکنید.»
 احمد علم‌الهدی، امام جمعه مشهد ، عضو مجلس خبرگان رهبری در ایران و پدر همسر ابراهیم رئیسی در خطبه‌های نماز جمعه گذشته در مشهد گفته بود که «در برخی از خانواده‌ها این رویه نادرست وجود دارد که به‌محض اینکه بر حقوق افزوده می‌شود یا درآمد بالاتر می‌رود، سطح هزینه نیز بلافاصله به همان نسبت افزایش پیدا می‌کند.»
 این نخستین بار نیست که در واکنش به مشکلات اقتصادی و تورم، مردم به قناعت دعوت می‌شوند.
 پنج سال پیش، احمد جنتی، دبیر شورای نگهبانو در نماز جمعه تهران بر «ایستادن مقابل آمریکا» تاکید کرد و گفته بود که مردم سختی‌ها را تحمل می‌کنند: «ممکنه یه روزی بیاد که ما فقط دو وعده غذا بخوریم. روزی یک وعده غذا بخوریم. گرسنگی بدتر از داغ جوان نیست. برای انقلاب و نظام باید سختی کشید.»
 آقای علم‌الهدی هم در واکنش به نایابی مرغ در سال ۱۳۹۱ گفته بود: «اگر مرغ در دسترس نیست، آن را با یک ماده پروتئینی دیگر جایگزین کنید.» او به مشهدی‌ها پیشنهاد کرده بود که «اشکنه پیاز داغ» را از یاد نبرند.
"
106,اقتصاد,کیفیت پائین خودروهای ایرانی در گزارش مرکز پژوهشهای مجلس شورای اسلامی,صنعت خودرو |  تورم |  اقتصاد ایران | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 مرکز پژوهشهای مجلس شورای اسلامی در گزارشی که به تازگی منتشر کرده به وضعیت خودروسازی و علل کیفیت پائین خودروهای داخلی در ایران پرداخته است.
 در این گزارش که با عنوان «کیفیت، حلقه گمشده صنعت خودروسازی کشور» منتشر شده، بیشترین سهم پائین بودن کیفیت خودروهای داخلی، به قطعات خودرو منتسب دانسته شده که ۶۳ درصد مشکلات را به خود اختصاص داده است.
 مونتاژ و طراحی به ترتیب با ۲۶ درصد و ۱۱ درصد در رتبه‌های بعدی قرار گرفته‌اند.
 این گزارش می‌گوید وضعیت موجود کیفیت خودروهای ساخت ایران به گونه‌ایست که تعداد اشکالات فنی خودروها در سه ماه اول استفاده توسط مشتری (به ازای هر خودرو ۳ ایراد فنی)، بیش از سه برابر میانگین جهانی است.
 اشکالات مربوط به بدنه و اتاق، با ۳۱ درصد علت مراجعه پس از فروش، بیشترین درصد را در این زمینه به خود اختصاص داده است.
 نهاد پژوهشی مجلس شورای اسلامی در گزارش خود به میزان رضایت مشتریان از «کیفیت دوام» هم پرداخته و در این زمینه به یک نظرسنجی ۱۸ ماهه اشاره کرده که در آن میزان رضایت مشتریان حدود ۹/۵ درصد کاهش یافته است.
 بر اساس یافته‌های این گزارش «استفاده از پلتفرم‌های قدیمی و عدم استفاده از بازخوردهای مشتریان» از جمله عوامل کاهش کیفیت ذاتی خودرو برشمرده شده است.
 این گزارش چالشهایی را در هم حوزه‌های مختلف خودروسازی برشمرده؛ از جمله در تامین قطعات به «عدم وجود استانداردها و دستورالعمل‌های اجباری ناظر بر قطعات تولیدی»، در حوزه مونتاژ به «عدم وجود دستورالعمل‌های مشخص تحت نظارت قاطع و همچنین صدور مجوزهای ارفاقی به دلیل ارجحیت تولید بر کیفیت»، و در بخش فروش و خدمات پس از فروش به «عدم نظارت و اجرای دقیق دستورالعمل‌های موجود و عدم توانایی در پیش‌بینی نیازهای مشتری» اشاره شده است.
 بر اساس یافته‌های این گزارش، در بین مراحل پنج‌گانه کیفیت خودرو، مرحله «طراحی» نسبت به سایر مراحل بیشترین فاصله را از حد مطلوب داشته (۵۶ درصد فاصله تا حد مطلوب).
 همچنین دومین «تأمین قطعات» ۴۴ درصد فاصله تا حد مطلوب داشته است.
 خبرگزاری‌های ایران با استناد به صورتحساب‌های مالی خودروسازان ایرانی تا ۲۹ اسفند پارسال(۱۴۰۱) زیان انباشته سه خودروساز بزرگ- ایران خودرو، سایپا و پارس خودرو را۱۳۰ هزار میلیارد تومان اعلام کرده‌اند.
 میزان بدهی این خودروسازان هم ۲۴۴ هزار میلیارد تومان اعلام شده است.
 این رقم فقط ضرر شرکت‌های مادر را در بر می‌گیرد.
 سهم ایران خودرو از این زیان انباشته حدود ۷۵ هزار میلیارد تومان و در مورد سایپا این رقم ۳۹ هزار میلیارد تومان است.
 البته مشکلات صنعت خودروسازی در ایران محدود به دیروز و امروز نیست و دهه‌هاست که ادامه داشته است و در سال‌های گذشته فقط به تعداد آنها اضافه شده است.
 موضوع تحریم‌ها فقط بخشی از مشکلات این صنعت است؛ در این بازار از گرانی خودرو گرفته تا کیفیت محصولات تولید داخل متاثر از هزارتوی مشکلات هستند.
 مجموعه این مشکلات باعث شده هم خودروساز و هم مشتری و هم متولیان این صنعت به آن انتقادهای جدی داشته باشند و حتی رهبر جمهوری اسلامی هم در مواردی در این باره لب به انتقاد گشوده است.
 موضوع انحصار و زیان انباشته خودروسازان در گزارش‌های رسمی از معضلات دیگر این صنعت تلقی میشوند که در کنار بالا رفتن قیمت ارز، نرخ تمام شده خودرو را افزایش داده است.
 اخیرا بعضی از شهروندان ایرانی درباره شرعی بودن قراردادهای پیش‌فروش کالاها که در آن قیمت در زمان تحویل مشخص نیست ابراز تردید کرده بودند.
 در این زمینه پاسخ استفتائی از دفتر رهبر جمهوری اسلامی که بنظر می‌رسد مربوط به سال ۱۳۹۱ باشد هم بعنوان سند ارائه شده بود.
 سئوال به این گونه از دفتر پاسخ به سئوالات شرعی رهبر جمهوری اسلامی پرسیده شده بود که «آیا قرارداد پیش‌فروش کالا که در آن مشخصات و زمان تحویل کالا معلوم ولی قیمت کالا نامعلوم و بسته به قیمت زمان تحویل کالا باشد، از نظر شرع مقدس صحیح است؟»
 پاسخ هم این بود که «صحیح نمی‌باشد و بیع محقق نمی‌شود.»
 این پاسخ به طرح یکپارچه فروش خودرو تعمیم داده شده بود که بعضی با استناد به آن این طرح را «حرام» دانسته بودند.
 پایگاه اطلاع رسانی دولت ایران البته گفته چنین برداشتی «نادرست» است؛ در دفاع از این استدلال آمده که «نسبت دادن یک استفتای کلی و پاسخ آن به موضوع خاص فروش خودرو و سامانه یکپارچه وزارت صمت، محل اشکال است و خوانندگان را به اشتباه می‌اندازد که گویا رهبر معظم انقلاب اسلامی، فتوا به حرام بودن چنین سامانه‌ای داده‌اند.»
 در دفاع همچنین آمده که «از لحاظ فقهی، صحیح نبودن یک قرارداد یا بیع، به معنای حرام و خلاف شرع بودن آن نیست و حائز شرایط خاص خود است که طبق شرع مقدس، با شرایط مختلفی همچون مصالحه و رضایت طرفین معامله، قابل رفع است.»
 بعضی متعقدند با تعیین نکردن قیمت خودرو و سپردن قیمت نهایی آن به بازار در زمان تحویل خودرو این امکان وجود خواهد داشت در موعد تحویل خودرو، بازارسازان قیمت خودرو را در بازار آزاد افزایش دهند و به تبع آن قیمت خودرو در سامانه یکپارچه هم گران شود.
 بازار خودروی ایران طی سال‌های اخیر التهاب فزاینده‌ای را سپری کرده و جهش شدید قیمتی داشته که دلیل آن عمدتا به افزایش قیمت ارز و تورم عمومی برمی‌گردد و سیاست‌های دستوری هم راه به جایی نبرده است.
 طی ماه‌های گذشته که قیمت دلار در بازار آزاد ایران تا سقف شصت هزار تومان هم پیش رفت، بازار خودرو در ایران هم به شدت متاثر از این وضعیت شد.
 اخیرا نمایندگان مجلس شورای اسلامی با ماده واحده لایحه دو فوریتی واردات خودروی کارکرده با عمر حداکثر پنج سال از زمان ترخیص از گمرک، موافقت کردند.
 بعضی امیدوارند با افزایش واردات و شکسته شدن انحصار خودروسازان بزرگ، قیمت خودرو در ایران به تعادل برسد؛ هر چند وضع تعرفه‌های سنگین برای خودروهای وارداتی چنین چشم اندازی را دور خواهد کرد.
 جلال رشیدی کوچی، عضو کمیسیون امور داخلی کشور و شوراها در مجلس شورای اسلامی اخیرا از افزایش تصاعدی تعرفه‌ها خبر داده است.
 او گفته برای خودروهایی با موتور ۱۵۰۰ تا ۲۰۰۰ سی‌سی تعرفه از ۷۱ به ۹۱، خودروهایی با موتور ۲۰۰۰ تا ۲۵۰۰ سی سی از ۹۱ به ۱۳۱، خودروهایی با موتور ۲۵۰۰ تا ۳۰۰۰ سی سی از ۹۶ به ۱۶۱ و برای خودروهای بالای ۳۰۰۰ سی سی به ۱۷۱ درصد افزایش یافته است.
 علاوه بر این رقم قرار است چهار درصد عوارض گمرکی هم گرفته شود که با این احتساب بنظر نمی‌رسد تغییرات برای کاهش قیمتها محسوس باشد.
"
107,اقتصاد,تایتان؛ تحقیقات درباره علت انفجار این زیردریایی در اعماق اقیانوس آغاز شده است,کانادا |  ایالات متحده آمریکا |  صنعت گردشگری و تفریح | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 گروهی از کارشناسان در کانادا برای بررسی دلیل انفجار زیردریایی «تایتان»، و آغاز تحقیقات علت این سانحه، وارد کشتی «پُلار پرینس» شده‌اند که برای عملیات جستجو فرستاده شده بود و برخی از قطعات متلاشی شده تایتان را به سطح آب آورده است.
 «پُلار پرینس» با پرچم‌های نیمه‌برافراشته روز گذشته (شنبه ۲۴ ژوئن) در بندر سنت جانز، نیوفاندلند کانادا، پهلو گرفت.
 این کشتی، بقایای تایتان را حدود ۴۰۰ مایل (تقریبا ۶۵۰ کیلومتر)، از جایی که آنها را از آب بیرون کشیده بود، به این بندر یدک کشید؛ در کنار آن نیز قایقی دیده می‌شد که «سکوی پرتاب تایتان» را یدک می‌کشید.
 زیردریایی تایتان یکشنبه گذشته (۱۸ ژوئن) برای سفر به عمق دریا و بازدید از بقایای کشتی تایتانیک به آب انداخته شد و مدت کوتاهی پس از آن، تماس آن با کشتی مادر قطع شد.
 پس از آن مقام‌های گارد ساحلی ایالات متحده اعلام کردند که تاتیان به احتمال بسیار زیاد بر اثر فشار بیرونی در خود مچاله و خرد شده و هر پنج سرنشین آن مرده‌اند.
 به محض پهلو گرفتن پلار پرینس در ساعت ۸ صبح به وقت محلی(۱۰:۳۰ به وقت گرینیچ) و همزمان که تعدادی از سرنشینان از این کشتی پیاده می‌شدند، بازرسان و کارشناسان با کلاه‌ و لباس‌های ایمنی وارد کشتی شدند.
 در طول عملیات جستجو، تیم پشتیبانی و همچنین بعضی از اعضای خانواده قربانیان در این کشتی حضور داشتند.
 بخش‌هایی از شناور تایتان روز پنجشنبه (۲۲ ژوئن) در کف اقیانوس، در فاصله تقریباً ۱۶۰۰ فوتی (۴۸۷ متری) بقایای کشتی تایتانیک پیدا شد.
 کانادا روز جمعه (۲۳ ژوئن) اعلام کرد که تحقیقاتی را برای بررسی دلیل انفجار آغاز کرده است و احتمالا آژانس‌های تحقیقاتی از دیگر کشورها نیز به آن می‌پیوندند. اما مشخص نکرد که در این مرحله چه تیمی سرپرستی عملیات را بر عهده خواهد گرفت.
 کارشناسان می‌گویند که علاوه بر قطعاتی که پلار پرینس پیدا کرده، مواد اولیه‌ای که برای ساخت قطعات بیرونی این زیردریایی مورد استفاده قرار گرفته نیز مورد بررسی قرار می‌گیرد.
 کارشناسان فراوانی پیش از حادثه تایتان که «درون پاشی یا انفجار از درون» ( Implosion) عنوان شده، درباره نحوه نوآوری در ساخت این زیردریایی ابراز تردید کرده بودند؛ از جمله استفاده از فیبر کربنی در بدنه آن.
 بر اساس ایمیل‌هایی که بی‌بی‌سی دیده، استاکتن راش، مدیرعامل شرکت اوشن‌گیت که خود در میان ۵ جان باخته زیردریایی تایتان است، بارها هشدارهایی که نسبت به ایمنی این زیردریایی کوچک و استفاده از بدنه کربنی برای ساخت آن دریافت کرده بود، نادیده گرفته و آنها را «بی‌پایه» خوانده بود.
 در سری ایمیل‌های رد و بدل شده میان راب مک‌کالم و استاکتن راش، آقای مک‌کالم، یکی از مطرح‌ترین کارشناسان صنعت دریانوردی، بارها هشدار می‌دهد که با فرستادن گردشگران به اعماق دریا آقای راش عملا مشتریان خود را به خطر می‌اندازد. در این هشدارها توصیه شده که استفاده از تایتان باید فورا تعلیق شود و تا زمان اخذ گواهینامه رسمی از یک آژانس مستقل، تایتان به زیر آب نرود.
 در پاسخ به این درخواست‌ها استاکتن راش به آقای مک‌کالم پاسخ داده بود که از «اصرار و تلاش عوامل دخیل در صنعت (اعماق‌نوردی) که به بهانه مباحث ایمنی می‌خواهند مانع نوآوری‌ها شوند» خسته شده است.
 در یکی از این ایمیل‌ها آقای مک‌کالم در سال ۲۰۱۸ به آقای راش نوشته بود: «به نظر من تو خودت و مشتریانت را در یک روند خطرناک قرار می‌دهی و در مسابقه برای رسیدن به تایتانیک، داری همان اشتباهی که موجب غرق شدن تایتانیک شد را مرتکب می‌شوی، همان باور معروف که می‌گفت: (تایتانیک) غرق نشدنی است».
 هامیش هاردینگ، ۵۸ ساله، جستجوگر بریتانیایی و اهل ماجراجویی که قبلا هم به فضا سفر کرده و چند باری هم به قطب جنوب رفته بود.
 شهزاده داود، تاجر ۴۸ ساله بریتانیایی پاکستانی‌تبار که از اعضای یکی از متمول‌ترین خانواده‌های پاکستان است و از حامیان اصلی دو بنیاد خیریه چارلز، پادشاه بریتانیا، بود.
 سلیمان، پسر ۱۹ ساله آقای داود.
 پال هنری نارگوله، ۷۷ ساله، ناخدا سابق نیروی دریایی فرانسه که گفته شده علاقه زیادی به تحقیق درباره بقایای کشتی تایتانیک داشته و یکی از اعضای اولین گروهی بوده که در سال ۱۹۸۷ برای پیدا کردن بقایای تاتیتانیک به سواحل شرقی اقیانوس اطلس رفتند.
 استاکتن راش، ۶۱ ساله، از مدیران اجرایی ارشد شرکت اوشن‌گیت که مسئولیت اجرای این تور تفریحی برای بازدید از بقایای تایتانیک را بر عهده داشته است.
"
108,اقتصاد,فرش‌های کاخ سعد آباد کجا هستند؟,جامعه ایران |  قوه قضائیه ایران |  رسانه های ایران |  فساد مالی در ایران |  اقتصاد ایران |  حسن روحانی | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 ‌در تازه ترین خبر درباره گم شدن فرش‌های کاخ سعدآباد تهران، عزت‌الله ضرغامی در گفت‌وگو با خبرگزاری ایرنا گفته است: « پرونده مفقود شدن فرش‌های ساختمان حافظیه در سعدآباد به وزارت میراث ‌فرهنگی ارتباطی ندارد، اما موضوع اموال عمومی است، فرش و غیرفرش، نفیس و غیر نفیس ندارد، بیت‌المال یک ریال هم اهمیت دارد باید پیدا و حفظ شود.»
 اشاره آقای ضرغامی به خبری است که خبرگزاری فارس در سی ام اردیبهشت آن را منتشر کرد و نوشت: «۴۸ تخته فرش نفیس و دستباف در سال ۱۳۹۵ با یک دستگاه وانت مزدا از کاخ سعد‌آباد خارج شده است.»
 وزیر میراث فرهنگی، گردشگری و صنایع‌ دستی در ادامه گفته است: « مفقود شدن فرش‌های سعدآباد به وزارت میراث ‌فرهنگی ربط ندارد و مربوط به نهادهای دیگر است که این فرش‌ها را در اختیار داشتند، البته دستگاه‌های نظارتی همچنان در حال بررسی هستند که این فرش‌ها کجاست. در حال حاضر هم بیش از این اطلاعی ندارم.»
 اولین بار خبرگزاری فارس با نشر این خبر به نقل از یک شاهد عینی نوشت: «فرش‌ها به خانه کسی منتقل شده است»‌. اما در این گزارش نامی از فرد مورد نظر برده نشد.
 در آن زمان عزت‌الله ضرغامی، در گفتگویی با خبرنگاران اعلام کرده بود: «حراست ما یک گزارش مقدماتی تهیه کرده که هنوز قابل استناد نیست. در جریان باشید، غیر از اینکه این اتفاق مربوط به دوره‌های گذشته است، خود آن مجموعه در اختیار میراث فرهنگی نیست. یعنی بخشی از کاخ سعد‌آباد در اختیار دستگاه‌های دیگری است.»
 انتشار این خبر با واکنش‌های زیادی روبرو شد. وب‌سایت حسن روحانی با انتشار یک بیانیه اعلام کرد: «انتشار خبری مخدوش، مغشوش و بدون ذکر هیچ منبع و ارائه سندی معتبر صرفا بنا بر ادعای یک ناشاهد ناشناس در یک رسانه رسمی چطور می‌تواند مستند باشد؟ مراجع قانونی و قضایی می‌بایست از رسانه‌ها بخواهند اسناد خود را در این خصوص در اختیار مراجع قانونی بگذارند و نام فردی که فرش‌ها به خانه او منتقل شده را افشا کنند.»
 وب‌سایت حسن روحانی در ادامه توضیح داد: «نهاد ریاست‌جمهوری به محض دریافت نخستین گزارش در این باره در سال ۱۳۹۹ که سابقه امر را به دوره قبل از آغاز کار دولت یازدهم می‌رساند، رسیدگی لازم را انجام داده و موضوع را فورا به مراجع نظارتی و قضائی ارجاع داده است. آیا طرح رسانه‌ای موضوع، سه سال بعد، بیش از آن که به گذشته و اصل موضوع مربوط باشد، برای انحراف اذهان از آنچه امروز می‌گذرد نیست؟»
 در ادامه واکنش‌هاعلی بهادری جهرمی، سخنگوی دولت ایران روز سوم خرداد در پاسخ به پرسش خبرنگاران درباره مفقود شدن فرش‌های کاخ سعد‌آباد گفت: «این موضوع قدیمی است. این دولت چون فسادها را پیگیری می‌کند، یکی یکی هر کدام از فسادهایی که روی زمین مانده و پیگیری نشده را دنبال می‌کند، خودش متهم می‌شود. از رسانه‌ها خواهش می‌کنم روشن باشند که چه کسی شاکی و چه کسی متهم است؟ دولت شاکی است و تخلفاتی که چه در گذشته و چه در دوره حاضر رخ دهد را باید پیگیری کرد.»
 در واکنش محمود واعظی، رئیس دفتر حسن روحانی گفت: «طرح مجدد و رسانه‌ای موضوع مفقودی فرش‌ها از اساس سیاسی و با اهداف انتخاباتی است».
 آقای واعظی گفت که مفقود شدن این فرش‌ها مربوط به آغاز کار دولت یازدهم است و نهاد ریاست‌جمهوری از سال‌ها پیش به عنوان مدعی پرونده خود در حال پیگیری قضایی آن بوده است.
 رئیس دفتر حسن روحانی حرک رسانه های محافظه کار را انتخاباتی و در راستای« حذف و یکدست‌سازی» سیاسی دانست و گفت اکنون،«اتهام سرقت تلویزیون‌های کاخ سعدآباد را مطرح کرده‌اند.»
 رئیس روابط عمومی مجموعه تاریخی سعدآباد با اشاره به انتقال فرش‌ها به ساختمان حافطیه گفته بود: «فرش‌های مفقود شده ارتباطی به ما ندارد چرا که مسئولیت حفظ و نگهداری ساختمان حافظیه کاخ سعدآباد بر عهده نهاد ریاست جمهوری است.»
 ساختمان حافظیه در ضلع جنوبی مجموعه‌ فرهنگی و تاریخی کاخ سعدآباد قرار دارد و از سال ۱۳۷۴ محل برگزاری جلسات ریاست‌ جمهوری و پذیرایی و ملاقات سران سیاسی و شخصیت‌های دیپلماتیک کشورهای خارجی است. و اشیاء و اموال نفیس و گران‌بهایی در آن نگهداری می‌شود.
 در گزارش خبرگزاری فارس آمده بود: «در جریان تحقیقات معلوم شده فرش‌ها در بازه زمانی سه ساله‌ ۹۲ تا ۹۵ از حافظیه خارج شده‌اند که به گفته یکی از شاهدان که در این مجموعه مسئولیت داشته، سال ۹۵ با یک دستگاه وانت مزدا به منزل یکی از مسئولان ارشد دولت سابق برده شده‌اند؛ همچنین بر اساس یافته‌های اولیه، دو تخته قالیچه ابریشمی مفقودی نیز در یک چمدان جاسازی شده و به سرقت رفته‌اند.»
 این خبرگزاری همچنین مدعی شده بود این پرونده با ۹ متهم که برخی از نزدیکان یکی از مقامات ارشد دولت سابق نیز در میان آنها هستند، تحت عنوان «اختلاس، خیانت در امانت، سرقت و تصرف غیرقانونی در اموال دولتی» بر اساس قانون تشدید مجازات مرتکبین ارتشاء، اختلاس و کلاهبرداری در یکی از شعب ویژه قضایی در حال رسیدگی است.
 در ادامه اما رئیس اتحادیه فرشوندگان فرش دستباف و رئیس موزه فرش هم به اظهارکنندگان پیوستند و مواضع متناقضی بیان کردند.
 مسعود سپهرزاد، رئیس اتحادیه فروشندگان فرش دستباف، گفت: «فرش‌ها از کاخ سعدآباد به موزه فرش ایران در چهارراه فاطمی انتقال داده شدند» اما مهران صحرایی رئیس موزه فرش در تکذیب آن گفت: «در سال ۱۳۸۷ دو قطعه فرش به صورت امانی از مجموعه کاخ بوستان نهاد ریاست جمهوری به موزه فرش داده می‌شود. این فرش‌ها در سال ۱۳۹۴ به صورت قطعی در اختیار موزه فرش قرار می‌گیرد.»
 او با رد کردن انتقال فرش در دهه ۹۰ از کاخ سعد آباد به موزه فرش گفت:«در این سال‌ها هیچ فرشی آن هم در این تعداد به موزه فرش انتقال داده نشده است.»
 مجموعه فرهنگی تاریخی سعدآباد در کوهپایه‌های توچال و دره دربند در شمال تهران با مساحتی بالغ‌ بر ۱۱۰ هکتار از آثار مهم فرهنگی، هنری و تاریخی ایران است که زمان ساخت آن به دوران قاجار بازمی‌گردد.
 فرش‌های کاخ سعدآباد، اولین و تنها مورد از مجادله بر سر مفقود شدن آثار ارزشمند ملی در ایران نیست. پیش از این هم خبرگزاری ایرنا در دیماه سال گذشته با انتشار ویدئویی مدعی شده بود که خانواده پهلوی، تاج‌های معروف «پهلوی» و «شهبانو» را در دی‌ماه سال ۵۷ با خود از ایران خارج کردند.
 علی بهادری جهرمی، سخنگوی دولت نیز با انتشار این ویدئو در توییتر، ادعاهای ایرنا را تایید کرده و به نگرانی‌هایی درباره سرنوشت این دو تاج دامن زده بود.
 تاج‌های «پهلوی» و «شهبانو» برای سال‌های بسیار بعد از انقلاب در موزه جواهرات سلطنتی برای بازدید عموم به نمایش گذاشته شده بودند. اما از زمان آغاز همه‌گیری کرونا، این موزه تعطیل شده بود.
 همزمان شهبانو فرح پهلوی نیز در مصاحبه‌هایی گفت که ادعای خروج تاج‌ها از کشور را نادرست خواند.
 با این حالی آقای بهادری جهرمی نه تنها از ادعای قبلی خود عقب‌نشینی نکرد، بلکه گفت دولت جمهوری اسلامی از بررسی اموالی که متعلق به مردم ایران بوده، اما در سال ۵۷ توسط خانواده پهلوی از کشور خارج شده، در یک «محکمه صالح» استقبال می‌کند.
 اما توییت عزت الله ضرغامی به گمانه‌زنی‌ها درباره سرنوشت این دو تاج پایان داد. آقای ضرغامی در این توییت نوشت که از «گنجینه جواهرات سطنتی» در بانک مرکزی بازدید کرده است و تصویری هر دو تاج را منتشر کرد.
 پیش از آن هم رسانه‌های ایران خبر از مفقود شدن پرتره مظفرالدین شاه قاجار اثر کمال‌الملک نقاشی نامی ایران از کاخ گلستان تهران خبر داده بودند که در یکی از حراجی‌های آثار هنری بریتانیا «فروخته شده» اما مدیر کاخ گلستان گفته است که چنین اثری در فهرست اموال کاخ قرار ندارد.
 روزنامه‌های همشهری و شرق چاپ تهران تیر ۱۴۰۱ با استناد به اظهارات دو نفر از کارکنان سابق کاخ گلستان می‌گوید پرتره‌ رنگ روغن مظفرالدین شاه در تالار برلیان کاخ گلستان قرار داشته است.
 بر اساس گزارش رسانه‌های ایران این تابلو در سال ۱۳۷۸ از کاخ خارج و پس از انتشار تصویر آن در کاتالوگ حراج کریستی لندن، «در ۲۳ فروردین ماه ۱۳۷۹ به مبلغ بیش از ۴۴ هزار پوند» فروخته شده است.
 مدیر کاخ گلستان احتمال داده بود که با توجه به تفاوتی که قاب این اثر در زمان فروش در حراجی کریستیز با قابی که در عکس سیاه و سفید دیده می شود دارد ممکن است اثر فروخته شده «تقلبی» باشد یا تابلوی دیگری از مظفرالدین شاه وجود داشته باشد.
 خبر مفقود شدن یکی از آلبوم‌های مربوط به دوره قاجار در مرداد ۹۹، رئیس مجموعه کاخ گلستان گفته بود: « نظر قطعی درباره سرنوشت این عکس‌های تاریخی منحصر به فرد بعد از پایان انبارگردانی رسمی اعلام می‌شود.»
 آفرین امامی، رییس مجموعه تاریخی کاخ گلستان در مصاحبه‌ای گفته بود که اواخر اسفند سال ۹۸ امین‌اموال آلبوم‌خانه کاخ گلستان در آخرین انبارگردانی خود متوجه شد که یک آلبوم ناصری حاوی ۱۰۰ قطعه عکس کوچک در قفسه نیست و این موضوع را به او اطلاع داده است.
 به گفته خانم امامی «با بررسی یگان حفاظت میراث‌فرهنگی مشخص شد هیچ‌ نشانه‌ای مبنی بر سرقت اثر وجود ندارد» اما او دلایلی برای رد احتمال سرقت این آثار تاریخی مطرح نکرده است
 کاخ گلستان، در مرکز شهر تهران، یک بخش آرشیو عکس دارد که به آن «آلبوم‌خانه» یا «مرکز اسناد تصویری» گفته می‌شود و گنجینه‌ای از عکس‌های دوران قاجار ایران و آلبوم‌های هدیه شده به آنها است.
 کاخ گلستان در سال ۱۳۹۲ در فهرست میراث جهانی سازمان یونسکو به ثبت رسیده است.
"
109,اقتصاد,تجهیزات محرمانه نیروی دریایی آمریکا یکشنبه صدای انفجار تایتان را ثبت کرده بود,گردشگری |  ایالات متحده آمریکا |  صنعت گردشگری و تفریح | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 براساس گزارش‌هایی که در ساعات اخیر منتشر شده، نیروی دریایی ایالات متحده آمریکا تنها چند ساعت پس از شروع غواصی تایتان در روز یکشنبه، صدای «یک ناهنجاری صوتی مبنی بر انفجار» را ثبت کرده بود.
 یک مقام دولتی آمریکا به سی بی اس نیوز گفت که این اطلاعات بلافاصله به گارد ساحلی ایالات متحده منتقل شده بود و آنها از آن برای تعیین حدودی محدوده جستجوی استفاده کرده بودند.
 هنوز مشخص نیست که چرا این اطلاعات زودتر به صورت علنی منتشر نشده است.
 کارشناسان معتقدند که صدای انفجار و خردشدن زیردریایی توسط سامانه‌های شنود سونار دوربرد مخفی و محرمانه نیروی دریایی آمریکا که از زمان جنگ سرد کار گذاشته بود، شنیده شده است.
 این سامانه نظارت و شنود صدا در دهه ۱۹۵۰ برای گوش دادن به صدای زیردریایی‌های اتحاد جماهیر شوروی در اعماق دور افتاده اقیانوس اطلس طراحی و نصب شد.
 جزئیات دقیق نحوه فعالیت این شنودهای دریافتی همچنان محرمانه است، اما یک وب سایت نیروی دریایی ایالات متحده کاربری آنها را «تشخیص، تعیین محل و ردیابی زیردریایی‌ها و جمع‌آوری اطلاعات صوتی و هیدروگرافیک» توصیف می‌کند.
 با این حال بلومبرگ نوشته است که یک فرمانده ارشد نیروی دریایی آمریکا گفته این نیروی نظامی «به صورت قطعی» از وقوع فاجعه مطمئن نبوده و به همین دلیل اطلاعات مربوط را به گارد ساحلی منتقل کرد و تصمیم گرفته شد تا ماموریت جستجو و نجات ادامه یابد تا «تمام تلاش برای نجات جان افراد داخل زیردریایی تایتان انجام شود.»
 دیشب گارد ساحلی آمریکا اعلام کرد که ۵ قطعه بزرگ بقایای زیردریایی تایتان را پیدا کرده است.
 مقام‌ها بر اساس مشاهده این قطعات می‌گویند تاتیان به احتمال بسیار زیاد بر اثر فشار بیرونی در خود مچاله و خرد شده و سپس از هم پاشیده است.
 زیردریایی تایتان با پنج سرنشین روز یکشنبه برای سفر به عمق دریا و بازدید از بقایای کشتی تایتانیک به آب انداخته شد و کوتاه مدتی پس از آن، تماس آن با کشتی مادر قطع شد.
 عصر پنجشنبه - اول تیر، ۲۲ ژوئن - دریادار جان مائوگر از نیروی دریایی آمریکا به خبرنگاران گفت که کشتی جستجوگر «هورایزن آرتیک» توانسته بخش‌های دماغه و قیفی شکل تایتان را پیدا کند و سپس بخش‌های دیگری از لاشه این زیردریایی را یافته است.
 این مقام گارد ساحلی آمریکا گفته آن طور که از قطعات پیدا شده مشهود است متاسفانه تایتان با درون‌پاشی فاجعه آمیز روبرو شده و پس از مچاله شدن بر اثر فشار بیرونی، از هم پاشیده و متلاشی شده است.
 آن طور که کارشناسان می‌گویند، چنین انفجاری که به آن درون‌پاشی می‌گویند ( Implosion) هنگامی روی می‌دهد که زیردریایی توان مقاومت در برابر فشار بیرونی را ندارد و ابتدا به داخل خود مچاله ‌می‌شود و سپس از هم می‌پاشد و متلاشی می‌شود.
"
110,اقتصاد,بقایای زیردریایی تایتان پیدا شد؛ علت سانحه «درون‌پاشی» بوده است,گردشگری |  بریتانیا |  سوانح هوایی |  پاکستان |  ایالات متحده آمریکا |  صنعت گردشگری و تفریح | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 گارد ساحلی آمریکا می‌گوید ۵ قطعه بزرگ بقایای زیردریایی تایتان را پیدا کرده است. مقام‌ها بر اساس مشاهده این قطعات می‌گویند تاتیان به احتمال بسیار زیاد بر اثر فشار بیرونی در خود مچاله و خرد شده و سپس از هم پاشیده است.
 همزمان هویت سرنشینان این زیردریایی کوچک که برای تور بازدید از بقایای تایتانیک به اعماق اقیانوس اطلس رفته بود، اعلام شده است.
 زیردریایی تایتان با پنج سرنشین روز یکشنبه برای سفر به عمق دریا و بازدید از بقایای کشتی تایتانیک به آب انداخته شد و کوتاه مدتی پس از آن، تماس آن با کشتی مادر قطع شد.
 عصر پنجشنبه - اول تیر، ۲۲ ژوئن - دریادار جان مائوگر از نیروی دریایی آمریکا به خبرنگاران گفت که کشتی جستجوگر «هورایزن آرتیک» توانسته بخش‌های دماغه و قیفی شکل تایتان را پیدا کند و سپس بخش‌های دیگری از لاشه این زیردریایی را یافته است.
 این مقام گارد ساحلی آمریکا گفته آن طور که از قطعات پیدا شده مشهود است متاسفانه تایتان با درون‌پاشی فاجعه آمیز روبرو شده و پس از مچاله شدن بر اثر فشار بیرونی، از هم پاشیده و متلاشی شده است.
 ستاد فرماندهی این تجسس گفته یافتن بقایای تایتان فورا به اطلاع اعضای خانواده سرنشینان آن رسیده است.
 آن طور که کارشناسان می‌گویند درون‌پاشی یا انفجار از داخل ( Implosion) هنگامی روی می‌دهد که زیردریایی توان مقاومت در برابر فشار بیرونی را ندارد و ابتدا به داخل خود مچاله و سپس از هم می‌پاشد و متلاشی می‌شود.
 همه سرنشینان جان باخته‌اند؛ «قربانیان جدید تایتانیک» کیستند؟
 آن طور که گارد ساحلی آمریکا می‌گوید با وجود ادامه تجسس برای یافتن بقایا و کشف علت وقوع این سانحه، احتمال یافتن اجساد سرنشینان تایتان «بسیار بعید» است.
 در همین حال، با مشخص شدن سانحه مرگبار برای این زیردریایی و مطلع شدن خانواده‌ها از جان باختن سرنشینان، هویت ۵ جان باخته این سانحه اعلام شده است.
 شرکت اوشن‌گیت که مجری این سفر زیردریا بوده همزمان با پیدا شدن بقایای آن به خانواده‌های جان باختگان تسلیت گفته و از از این که نتیجه جستجوها به «بدترین سناریوی ممکن» ختم شده ابراز تاسف کرده است.
 همزمان اسامی کامل سرنشینان این زیردریایی کوچک عبارت است:
 هامیش هاردینگ - ۵۸ ساله - جستجوگر بریتانیایی و اهل ماجراجویی که قبلا هم به فضا سفر کرده و چند باری هم به قطب جنوب رفته بود.
 شاهزاده داود، تاجر ۴۸ ساله بریتانیایی پاکستانی‌تبار که از اعضای یکی از متمول‌ترین خانواده‌های پاکستان است و از حامیان اصلی دو بنیاد خیریه چارلز، پادشاه بریتانیا، بود.
 سلیمان، پسر ۱۹ ساله آقای داود.
 پال هنری نارگوله، ۷۷ ساله، ناخدا سابق نیروی دریایی فرانسه که گفته شده علاقه زیادی به تحقیق درباره بقایای کشتی تایتانیک داشته و یکی از اعضای اولین گروهی بوده که در سال ۱۹۸۷ برای پیدا کردن بقایای تاتیتانیک به سواحل شرقی اقیانوس اطلس رفتند.
 استاکتن راش، ۶۱ ساله، از مدیران اجرایی ارشد شرکت اوشن‌گیت که مسئولیت اجرای این تور تفریحی برای بازدید از بقایای تایتانیک را بر عهده داشته است.
 بیشتر بخوانید:
"
111,اقتصاد,چگونه می‌توان زیردریاپیمای تایتان را در اقیانوس بیکران پیدا کرد؟,کانادا |  ایالات متحده آمریکا |  صنعت گردشگری و تفریح | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 پاییز سال ۱۹۱۱ بود که قطعه یخ عظیمی از گسترهٔ وسیع یخچال‌های جنوب غربی گرینلند جدا شد. در طول چندین ماه به آهستگی به سوی جنوب تغییر مکان داد و هم‌چنان که بر اثر جریان‌های دریایی و باد جا‌به‌جا می‌شد ذره‌ذره آب ‌شد.
 تا اینکه در شب سرد و بی‌مهتاب چهاردهم آوریل ۱۹۱۲ کوه یخ ۱۲۵‌متری که بقایای کوه یخ ۵۰۰ متری بود که سال قبل از آب‌دره یا فیورد‌‌ در گرینلند جدا شده بود با کشتی مسافربری آر‌ام‌اس تایتانیک که در مسیر اولین سفر دریایی خود از ساوت‌همپتون در بریتانیا به سوی نیویورک در ایالات‌متحده آمریکا بود برخورد کرد.
 کشتی در فاصله سه‌ ساعت غرق شد و بیش از ۱۵۰۰ نفر از مسافران و خدمه کشتی همراه آن غرق شدند. بقایای این کشتی اکنون جایی در عمق حدود ۳٬۸ کیلومتری و در زیر امواج اقیانوس است که در حدود ۶۴۰ کیلومتری جنوب‌شرقی ساحل نیوفاوندلند است.
 کوه‌های یخ هنوز هم تهدیدی برای کشتی‌ها به‌حساب می‌آیند. در سال ۲۰۱۹ تعداد ۱۵۱۵ کوه یخ در فاصله ماه‌های مارس تا اوت چنان تا جنوب پیش آمدند که به خطوط کشتیرانی اقیانوس اطلس رسیدند. محل آرام گرفتن همیشگی تایتانیک هم خطرات ویژه خود را دارد و به همین دلیل بازدید از بقایای این کشتی معروف جهانی چالشی جدی محسوب می‌شود.
 با ناپدید شدن زیردریایی با پنج سرنشین که حامل مسافرانی بود که برای بازدید از بقایای تایتانیک در زیر دریا هزینه این سفر را پرداخت کرده بودند، بی‌بی‌سی به چگونگی وضعیت کف اقیانوس در این منطقه پرداخته است.
 اعماق اقیانوس تاریک است. آب به‌‌سرعت نور خورشید را جذب می‌کند و نور خورشید فقط تا عمق ۱۰۰۰ متری از سطح آب می‌تواند نفوذ کند. پس از آن ژرفای اقیانوس تاریکی مطلق است. بقایای کشتی تایتانیک در منطقه‌ای قرار گرفته است که به دلیل همین تاریکی آن را «منطقه نیمه‌شب» می‌نامند. در سفر‌های اکتشافی پیشین برای مشاهده بقایای کشتی تایتانیک پژوهشگران می‌گویند حدود دو ساعت در تاریکی مطلق پیش رفته‌اند تا ناگهان کف اقیانوس را در نور زیردریایی مشاهده کرده‌اند.
 با توجه به دامنه محدود چند متری که نور چراغ‌های زیردریایی که به بزرگی یک کامیون است روشن می‌کند ناوبری در چنین عمقی کاری چالش‌برانگیز است و به‌آسانی ممکن است در بستر اقیانوس سردرگم و سرگردان شد.
 نقشه‌های دقیق محل غرق شدن و قرار گرفتن بقایای کشتی تایتانیک در طول چند دهه قسمت به قسمت و به کمک اسکن‌ با وضوح بالا تهیه شده است و به کمک وضعیت قرارگیری آنها می‌توان مسیر‌یابی کرد. ردیاب صوتی هم به خدمه زیردریایی کمک می‌کند تا برخی عوامل و پدیده‌ها را فراتر از دامنهٔ کوچک روشنایی زیردریایی رصد کنند.
 هدایت‌کنندگان زیردریایی از تکنیکی به نام سامانه ناوبری اینرسیایی هم استفاده می‌کنند که در آن از شتاب‌سنج و ژیروسکوپ برای سنجش موقعیت و مسیریابی نسبت به سرعت و نقطه شروع مشخص استفاده می‌کنند. زیردریاپیمای تایتان اوشن‌گیت مجهز به پیشرفته‌ترین سامانه ناوبری اینرسیایی است که به‌کمک حسگر‌های صوتی با اثر دوپلر قادر به برآورد عمق و سرعت زیردریایی نسبت به کف دریا هستند.
 با همه این تجهیزات مسافران پیشین سفر‌های زیردریایی اوشن‌گیت برای بازدید بقایای تایتانیک گفته‌اند که یافتن مسیر به سوی بستر اقیانوس چقدر دشوار بوده است. مایک رایس، نویسنده مجموعه‌های کمدی تلویزیونی که در مجموعه سیمپسون‌ها کار می‌کند و سال پیش با زیردریایی اوشن‌گیت برای بازدید از تایتانیک به اعماق اقیانوس سفر کرد به بی‌بی‌سی می‌گوید:«وقتی به کف اقیانوس می‌رسی، نمی‌دانی کجا هستی. ما کورمال کورمال تلاش می‌کردیم با زیردریایی کف اقیانوس بچرخیم تا بقایای کشتی تایتانیک را که می‌دانستیم باید در همان نزدیکی باشد پیدا کنیم اما چنان تاریکی عمیقی است که یک ساعت و نیم طول کشید تا بقایای کشتی به آن بزرگی که فقط حدود ۵۰۰ متر با ما فاصله داشت را پیدا کنیم».
 هرچه جسمی در اعماق اقیانوس پایین‌تر برود، فشار آب بر آن بیشتر می‌شود. در بستر اقیانوس و در عمق ۳۸۰۰ متری زیر دریا بقایای تایتاتیک و هرچه در بستر دریا قرار گرفته است فشاری حدود ۴۰ مگاپاسکال یا حدود ۴۰۰ کیلوگرم بر هر سانتی‌متر مربع تحمل می‌کند که ۳۹۰ بار بیشتر از سطح آب است.
 رابرت بلاسیاک، پژوهشگر و اقیانوس‌شناس از مرکز تاب‌آوری بوم‌شناختی دانشگاه استکهلم به بی‌بی‌سی می‌گوید:«برای اینکه بتوانید چنین فشاری را تصور کنید کافی‌ است بدانید که ۲۰۰ برابر بیشتر از فشار هوای داخل لاستیک خودروهاست. به‌همین دلیل است که نیاز به زیردریایی‌هایی دارید که دیواره‌های محکم و ضخیمی داشته باشند». دیواره‌ها و بدنه زیردریایی از تایتان فیبر کربنی و تیتانیوم ساخته شده است که تا عمق ۴۰۰۰ متری زیر آب بهترین کارآیی را دارد.
 بیشتر ما با جریان‌های دریایی در سطح اقیانوس‌ها که می‌تواند شناگران و قایق‌ها را از مسیر خود منحرف کند آشنا هستیم، در ژرفای اقیانوس‌ها هم چنین جریان‌هایی در بستر اقیانوس وجود دارد هر‌چند به شدت و قدرت جریان‌های سطح دریا‌ها نیستند اما به‌هر‌حال باعث جابه‌جایی و حرکت حجم عظیمی از آب دریا می‌شوند.
 جریان‌های دریایی می‌تواند بر اثر باد در سطح دریا ایجاد شود و بر ستونی از آب‌های عمیق‌تر اثر بگذارد. جزر و مد در آب‌های عمیق و تفاوت چگالی آب که بر اثر دما و میزان شوری آب پدید می‌آید هم از عوامل جریان‌های ترموهالین یا دما‌شوری در اقیانوس‌ها هستند.
 رویداد‌های نادری مانند توفان‌های بنتیک یا بستر‌اقیانوسی که به‌طور‌معمول بر اثر جریان‌های گردابی سطح آب به وجود می‌آید هم باعث بروز جریان‌های قدرتمند و گاه‌و‌بیگاهی می‌شود که می‌تواند هر چه بر بستر اقیانوس قرار دارد با خود ببرد. اطلاعاتی که درباره جریان‌های بستر‌اقیانوسی اطراف پیکره کشتی تایتانیک داریم که در هنگام غرق شدن به دو قسمت فرو‌شکسته است، از پژوهش‌ در زمینه الگوهای بستر اقیانوس و حرکت ماهی‌های مرکب در اطراف بقایای کشتی به‌دست آمده است.
 بخشی از بقایای کشتی تایتانیک در نزدیکی منطقه‌ای از بستر اقیانوس قرار دارد که تحت تاثیر جریانی از آب سرد و جاری به سوی جنوب قرار دارد. جاری شدن این «جریان زیر‌اقیانوسی» باعث به‌وجود آمدن تپه‌های شنی روان و الگو‌های موج‌دار و نواری‌شکل بر رسوبات و گل‌و‌لای بستر اقیانوس شده است که برای پژوهشگران نشانه‌ای از قدرتمندی این جریان زیر‌اقیانوسی است. بیشتر الگو‌ها و نقش‌هایی که تا‌به‌حال بر بستر اقیانوس مشاهده کرده بودند بر اثر جریان‌های زیر‌اقیانوسی متوسط یا ضعیف بوده است.
 موج‌های شن در امتداد شرقی محل قرار گرفتن بخشی از بقایای کشتی تایتانیک در بستر اقیانوس و چگونگی پخش شدن وسایل و ملزومات و زغال‌سنگ و قطعات کشتی نشان می‌دهد که جریان زیر اقیانوسی در این منطقه از شرق به غرب جریان دارد، در‌حالی‌که پژوهشگران می‌گویند در محل غرق شدن بخش اصلی کشتی جریان‌های زیر‌اقیانوسی از شمال غربی به سوی جنوب غربی است که شاید به دلیل بزرگی قطعه بقایای کشتی مسیر خود را تغییر داده‌ باشند. به‌ویژه در اطراف دماغه کشتی غرق‌شده جریان‌های زیر‌اقیانوسی از شمال‌شرقی تا شمال‌غربی و جنوبی غربی متغیرند.
 بسیاری از کارشناسان معتقدند این جریانات زیر‌اقیانوسی بقایای کشتی تایتانیک را در زیر رسوبات بستر دریا مدفون خواهد کرد.
 گرهارد سایفرت، باستان‌شناس دریایی متخصص در زمینه آب‌های عمیق که به‌تازگی برنامه اکتشافی برای اسکن با‌کیفیت بالای بقایای کشتی تایتانیک را هدایت کرده است به بی‌بی‌سی می‌گوید که باور ندارد که جریان‌های زیر‌اقیانوسی در این ناحیه آنقدر قوی باشند که بتوانند باعث بروز خطری برای زیر‌دریایی شوند البته به‌شرطی که زیردریایی از کار نیفتاده باشد.
 او می‌گوید:«به‌نظر من هیچ جریان زیر‌اقیانوسی خطرناکی که در منطقه قرار‌گیری بقایای تایتانیک تهدیدی برای زیر‌دریایی‌ها باشد وجود ندارد. جریان‌های اقیانوسی در کار نقشه‌برداری چالشی برای دقت در نقشه‌برداری هستند اما تهدید و خطری برای امنیت زیردریایی‌ها به‌حساب نمی‌آیند».
 تایتانیک پس از بیش از ۱۰۰ سال قرار گرفتن در بستر دریا به‌تدریج از‌هم‌‌فرو‌می‌پاشد. هر دو قطعهٔ در‌هم‌شکسته کشتی پس از غرق شدن و برخورد با بستر اقیانوس خرد و خراب شدند. در طول زمان میکروب‌های آهن‌خوار چین‌و‌شکن‌هایی مانند یخ بر بدنهٔ لاشهٔ کشتی ایجاد کرده‌اند و روند این ویرانی مدام سرعت بیشتری پیدا می‌کند. دانشمندان براورد کرده‌اند که فعالیت‌های باکتریایی شدید‌تر بر قسمت عقب کشتی به دلیل آسیب بیشتری که خورده است باعث شده است که حدود ۴۰ سال زودتر از بخش جلویی کشتی روند نابودی و اضمحلال تدریجی را طی کند.
 سایفرت می‌گوید:«بقایای کشتی مدام در‌حال فرو‌ریختن و فرو‌پاشی به دلیل خوردگی و فرسایش است هر سال کمی بیشتر اما تا زمانی که فاصله ایمن را با آن حفظ کنید و تماس مستقیم با آن نداشته باشید و وارد آن نشوید خطری پیش نخواهد آمد».
 هرچند احتمال کمی برای آن وجود دارد اما جریان ناگهانی رسوبات بستر اقیانوس هم یکی از عوامل آسیب‌زننده است و در گذشته شاهد بوده‌ایم که اشیاء انسان‌ساخت را هم از بستر اقیانوس با خود برده است.
 یکی از بزرگ‌ترین موارد از چنین رویدادی بر اثر لرزه‌هایی مانند زمین‌لرزه اتفاق می‌افتد، مانند سال ۱۹۲۹ که باعث شد کابل بین‌اقیانوسی در ساحل نیو‌فاند‌لند قطع شود. درک فزاینده ای از خطر این رویدادها وجود دارد، اگرچه هیچ نشانه ای وجود ندارد که رویدادی مانند این در ناپدید شدن زیردریایی تیتان دخیل باشد. احتمال بروز چنین رخدادی دور از انتظار نیست هر‌چند هیچ نشانه‌ای مبنی بر اینکه چنین رویدادی ممکن است باعث ناپدید شدن زیر‌دریایی تایتان باشد، وجود ندارد.
 در طول سال‌ها، پژوهشگران نشانه‌هایی در بستر اقیانوس و اطراف محل قرار گرفتن بقایای کشتی تایتانیک ثبت کرده‌اند که نشان از رانش عظیم ‌ بستر اقیانوس در گذشته‌های دور دارد.
 چنین به‌نظر می‌رسد که حجم عظیمی از رسوبات از نیوفاندلند به سوی فلات قاره جریان پیدا کرده است و موقعیتی را ایجاد کرده است که دانشمندان آن را «گذرگاه ناپایدار» می‌نامند.
 دانشمندان برآورد می‌کنند یکی از آخرین مورد از چنین رویداد‌های ""ویرانگر"" حدود ده‌ها هزار سال پیش رخ داده است و باعث شده که لایه‌هایی به ضخامت حدود ۱۰۰ متر روی هم انباشته شود. دیوید پایپر، پژوهشگر جغرافیای دریایی از مرکز پژوهش‌های جغرافیایی کانادا که سال‌ها بستر اقیانوس را در اطراف بقایای تایتانیک بررسی کرده است می‌گوید که چنین رویداد‌هایی بسیار نادر هستند.
 او چنین رویدادی را با احتمال آتشفشانی کوه وزوو یا کوه فوجی مقایسه می‌کند که هر ده‌ها هزار یا صد‌ها یا هزاران سال یک بار ممکن است رخ دهد.
 از رویداد‌های دیگر جریان‌های آب‌گل‌آلود هستند که در این حالت جریان‌های دریایی انباشته از رسوبات و گل‌و‌لای می‌شود و در حاشیه قاره‌ای جاری می‌شود و احتمال آن بیشتر است و بر اثر توفان پدید می‌آید. پایپر می‌گوید:""ما شاید حدود هر ۵۰۰ سال یک‌ بار شاهد وقوع چنین رویدادی هستیم اما موقعیت توپوگرافی یا مکان‌نگاری بستر اقیانوس در این منطقه طوری است که هر جریان رسوبی را به سوی ""دره تایتانیک"" هدایت می‌کند و به این ترتیب این رسوبات هیچگاه به محوطه بقایای کشتی نمی‌رسند"".
 سایفرت و پایپر هر دو معتقدند چنین رویداد‌هایی نمی‌توانند نقشی در ناپدید شدن زیردریایی تایتان داشته باشند.
 عوامل دیگر زمین‌شناسی هم در اطراف محل بقایای کشتی تایتانیک در بستر اقیانوس وجود دارد که هنوز باید بررسی و در‌نظر گرفته شوند.
 در سفر اکتشافی قبلی اوشن‌گیت به سوی بقایای کشتی تایتانیک، پاول هنری نارگئولت، غواص سابق نیروی دریایی فرانسه و ناخدای زیردریایی از صدای ضربه‌ٔ اسرار‌آمیزی که در سال ۱۹۹۶ ردیاب صوتی ثبت کرده بود تعریف می‌کند. معلوم شد که صخره‌‌ای است که پوشیده از موجودات دریایی است. او در آخرین سفر اکتشافی‌اش به منطقه بقایای تایتانیک امیدوار بود که باز هم صدای ضربه‌ای بشنود.
 جستجو برای یافتن زیردریایی ناپدید‌شده ادامه دارد بدون هیچ رد و نشانی که به یافته‌شدن زیردریایی تایتان و سرنشینان آن یاری رساند یا کمکی به نجات آنها بکند.
 اما با وجود چنین فضای چالش‌برانگیز و خطر‌آفرین در مسیر بازدید از بقایای کشتی تایتانیک می‌توان گفت خطر آن کمتر از اولین تلاش برای دسترسی به بقایای این کشتی تاریخی در سال ۱۹۸۶ نیست، زمانی که اولین گروه‌های اکتشافی در پی آن به اعماق اقیانوس رفتند.
"
112,اقتصاد,زیردریایی تایتان؛ با نزدیک شدن زمان پایان ذخیره اکسیژن، عملیات جستجو شدت گرفته است,کانادا |  بریتانیا |  ایالات متحده آمریکا |  صنعت گردشگری و تفریح | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 در حالیکه ذخیره اکسیژن زیردریایی توریستی تایتان تا چند ساعت دیگر به پایان خواهد رسید و تلاش گسترده برای یافتن این زیردریایی شدت گرفته، سخنگوی گارد ساحلی آمریکا گفته است که هدف عملیات تجسسی «همچنان نجات سرنشینان زیردریایی است.»
 گارد ساحلی آمریکا هماهنگی عملیات جستجو را برعهده دارد.
 زیردریایی تایتان با پنج سرنشین روز یکشنبه برای سفر به عمق دریا و بازدید از بقایای کشتی تایتانیک به آب انداخته شد و کوتاه مدتی پس از آن، تماس آن با کشتی مادر قطع شد.
 این زیردریایی برای یک بازدید هشت ساعته طراحی شده و ذخیره اکسیژن آن تا چند ساعت دیگر تمام خواهد شد.
 تا کنون صداهایی از زیر دریا در منطقه جستجو شنود شده است اما مشخص نیست که منشا آنها چیست و آیا سرنشینان زیردریایی در صدد اعلام محل خود هستند یا نه.
 نهادهای امدادرسانی و تشکیلات متعدد دولتی از ایالات متحده، کانادا و فرانسه در عملیات جستجو در منطقه ناپدید شدن زیردریایی مشارکت دارند و شرکت اوشن‌گیت، مالک تایتان که این تور زیردریایی را راه‌اندازی می‌کرده، گفته است که در حال بررسی همه گزینه‌ها برای بازگرداندن ایمن آن است.
 در روزهای سه‌شنبه و چهارشنبه، یک هواپیمای تجسسی کانادایی صداهای ارسال شده از زیر آب را دریافت کرد و این امیدواری پیش آمد که ممکن است سرنشینان زیردریایی در صدد ارتباط با بیرون باشند.
 این امید وجود داشت که سرنشینان ممکن است برای جلب توجه، به بدنه زیردریایی کوبیده باشند.
 در عین حال، کارشناسان گفتند که تشخیص ماهیت این صداها دشوار است و این امکان وجود دارد که صداهای منقطع و با فرکانس نسبتا بالا از برخورد زیردریایی با یک جسم سخت ایجاد شده باشد.
 گارد ساحلی ایالات متحده گفته است که در حال حاضر نمی‌تواند تایید کند که منشا این صداها چیست و نیروی دریایی ایالات متحده در حال تجزیه و تحلیل داده‌هاست اما تا کنون به نتیجه‌ای نرسیده است.
 یک وسیله هدایت از راه دور متعلق به گارد ساحلی ایالات متحده برای جستجوی در زیر سطح آب به منطقه شنیده شدن صداها اعزام شده اما به گفته گارد ساحلی «تا کنون نتایج به دست آمده منفی بوده است.»
 در ساعات بعد وسایل مشابه دیگری با قابلیت فرود به عمق بیشتر به منطقه اعزام شد اما هنوز نتیجه مشخصی به دست نیامده است.
 گارد ساحلی گفته است که منطقه جستجو تقریبا دو برابر ایالت کانکتیکات ایالات متحده وسعت دارد و منطقه جستجوی زیرسطحی به نقاطی به عمق حدود ۴ کیلومتر گسترش یافته است.
 شب گذشته یک کشتی فرانسوی با یک ربات زیردریایی به منطقه رسید. این ربات قابلیت فرود تا عمق ۴ کیلومتری را دارد و پیشتر در عملیات جستجو در عمق اقیانوس شرکت داشته است.
 در همانحال، هواپیماهای تجسسی به جستجو از هوا ادامه می‌دهند تا در صورتی که تایتان به سطح اقیانوس بازگشته اما ارتباط خود را از دست داده باشد بتوانند آن را بیابند.
 این زیردریایی مجهز به بادکنک یا بالونی بود که در صورت از کار افتادن موتور یا بروز سانحه، به طور خودکار باد می‌شد و می‌توانست آن را به سطح آب بیاورد.
 پروفسور آلیستر گریگ، کارشناس پژوهش‌های زیردریایی در یونیورسیتی کالج دانشگاه لندن، می‌گوید یکی از مشکلات بزرگ این است که امدادگران نمی‌دانند که آیا باید به سطح آب نگاه کنند یا به بستر دریا.
 او افزوده است که «بعید است که زیردریایی در میان سطح و کف اقیانوس گرفتار شده باشد.»
 او چند احتمال را در نظر گرفته است. اول اینکه ممکن است با بروز وضعیت اضطراری، حباب یا بالون نجات به کار افتاده باشد و زیردریایی را به سطح آب آورده باشد. در این صورت، زیردریایی باید در جایی بر سطح اقیانوس شناور باشد.
 احتمال دیگر این است که بدنه آن آسیب رسیده و منجر به نشت آب شده باشد. او می‌گوید: «در چنین صورتی، وضعیت چندان خوب نیست.»
 لاشه کشتی تایتانیک در عمق ۳۸۰۰ متری زیر سطح اقیانوس اطلس قرار دارد. در نتیجه، اگر زیردریایی به بستر اقیانوس رسیده باشد و نتواند با استفاده از موتور خود به سطح بازگردد، گزینه‌های آن بسیار محدود است.
 در حال حاضر، زیردریایی‌های معدودی می‌توانند به این عمق برسند و به خصوص وسایل طراحی شده برای امداد و نجات زیردریایی‌های نیروی دریایی نمی‌توانند حتی به عمق مورد نیاز نزدیک شوند.
 طبق گفته شرکت اوشن‌گیت - مالک زیردریایی تایتان - زیردریایی ناپدید شده یکی از تنها پنج زیردریایی سرنشین دار در جهان است که قادر به رسیدن به این عمق است.
 نیروی دریایی ایالات متحده یک وسیله زیردریایی کنترل از راه دور دارد که می‌تواند در چنین عمقی فعالیت کند. سال گذشته از این وسیله برای مکان‌یابی و بازیابی لاشه یک جت جنگنده سقوط کرده از عمق ۳۷۸۰ متری در دریای چین جنوبی استفاده شد.
 پس از یافتن لاشه هواپیما، این زیردریایی توانست قلابی را به آن وصل کند و جرثقیل یک کشتی نجات آن را بیرون آورد.
 سرنشینان زیردریایی تایتان برای این سفر کوتاه در عمق دریا هرکدام مبلغ کلانی پرداخته بودند. پنج نفر سرنشین این هواپیما عبارتند از: هیمیش هاردینگ، میلیاردر ۵۸ ساله بریتانیایی، شهزاده داوود، ۴۸ ساله و پسرش، سلیمان داوود، ۱۹ ساله که شهروندان بریتانیا هستند، پل هانری نرگئوله، کاشف ۷۷ ساله فرانسوی و استاکتون راش، ۶۱ ساله، مدیر اجرایی اوشن‌گیت مالک و ارائه دهنده تور زیردریایی.
 مسافران زیردریایی برای این سفر هشت ساعته و دیدن لاشه کشتی تایتانیک هرکدام ۲۵۰۰۰۰ دلار پرداخته بودند.
 محل غرق کشتی در ۶۰۰ کیلومتری سواحل نیوفاندلند کانادا قرار دارد. لاشه کشتی به دو قسمت شکسته که حدود ۸۰۰ متر از هم فاصله دارد. یک میدان بزرگ قطعات و وسایل کشتی اطراف آن را احاطه کرده است.
 به نوشته وبسایت شرکت اوشن‌گیت، اولین سفر بازدید از تایتانیک در سال ۲۰۲۱ صورت گرفت.
"
113,اقتصاد,کابوس تهران؛ احتمال تکرار قطع آب و برق در تابستانی که رحم ندارد,بحران آب در ایران |  جامعه ایران |  انرژی |  ایران |  اقتصاد ایران |  آب | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 تهران در آستانه شروع تابستان هفت روز بی‌آب را تجربه کرد. آبرسانی با تانکر در محله‌های مختلف پایتخت خاطره بی‌آبی همدانی‌ها و شهرکردی‌ها در تابستان ۱۴۰۱ را تداعی کرد.
 از زمستان گذشته وضعیت سدهای پنج‌گانه‌ای که آب پایتخت از آن تامین می‌شود بحرانی گزارش شده بود و پیش‌بینی می‌شد که تهرانی‌ها تابستان سختی را در زمینه دسترسی به آب و برق داشته باشند.
 وضعیتی که هفته پیش بر پایتخت حاکم بود نشان داد که پیش‌بینی‌ها در ارتباط با کابوس تهران درست بوده و مهم‌تر این‌که بررسی اظهارنظرهای مقام‌ها و نگاهی به دلایل این بحران حاکی است که همچنان احتمال تکرار این وضعیت در هفته‌های پیش رو در تابستان داغ ۱۴۰۲ وجود دارد.
 مسئولان وزارت نیرو قطع آب تهران را به سیل در جاده چالوس مرتبط دانستند؛ گرچه وزارت نیرو از رفع مشکل تصفیه‌خانه و عادی‌شدن چرخه توزیع آب خبر داد اما همچنان در روز پنجشنبه ۲۵ خرداد نیز برای ساعاتی در تهران آب قطع بوده است.
 علی‌اکبر محرابیان وزیر نیروی ایران با اشاره به ورود حجم گل و لای ناشی از سیلاب به تصفیه‌خانه‌ها و قطع آب تهران توضیح داد: «تلاش می‌کنیم فشار آب لحظه به لحظه افزایش پیدا کند و به حالت طبیعی بازگردد.»
 محسن اردکانی مدیرعامل آبفای تهران نیز گفته است : «فشار شبکه توزیع آب تمامی مناطق تهران به حالت معمول باز می‌گردد. آب پایدار و با کیفیت در شبکه توزیع آب تهران برقرار است.»
 با این حال بررسی بی‌بی‌سی فارسی نشان می‌دهد همچنان نقاط مختلفی از شهر تهران چهارشنبه ۲۴ خرداد نیز بی‌آبی را تجربه کردند و یا آب با فشار کم داشته‌اند.
 یکی از ساکنان منطقه شش تهران دراین‌باره گفت که اداره آب و فاضلاب درباره فشار کم آب تنها به این پاسخ بسنده کرد: «ما صرفا موظف به تحویل آب با فشار مناسب به طبقه اول هستیم و مشکل فشار آب در طبقات مشکل خود مردم است.»
 در جریان قطعی آب تهران، به جز مصارف شرب و بهداشتی تامین آب کولرهای آبی نیز مختل شده بود و مردم در روزهای گرم عرق‌ریزان مشغول آوردن آب از تانکرها به آپارتمان‌های خود بودند.
 با قطع آب عملا استفاده از کولرهای آبی نیز متوقف شده بود و خانواده‌هایی که کولرگازی داشتند از آن استفاده کردند. وسیله‌ای که به گفته وزارت نیرو نیمی از مصرف برق ایران در تابستان متوجه آن است. وسایل سرمایشی گازی در تابستان دستکم ۳۳هزارمگاوات برق مصرف می‌کنند و این در حالی است که به طور معمول شبکه برق ایران روزانه حدود ۶۹هزارمگاوات برق تولید می‌کند.
 وزیر نیروی ایران اخیرا با اشاره به لزوم صرفه‌جویی در مصرف برق، گفت : «با ناترازی حدودا ۱۲هزار مگاواتی روبرو هستیم. در سال ۱۴۰۰، مردم به خاطر دارند که از ۲۹ اردیبهشت تا پایان تابستان، بعضا تا سه نوبت در روز با قطعی برق مواجه بودیم.»
 کابوس ناترازی در انرژی چه در آب، چه در برق و چه در مصرف گاز مدتی است که خواب مسئولان ایران را آشفته کرده است. ناترازی انرژی وقتی در کنار پدیده‌ای چون وارونگی هوا در پاییز و بروز ریزگرد یا طوفان خاک در تابستان قرار می‌گیرد بحرانی همه روزه را پیش روی مسئولان اجرایی جمهوری اسلامی قرار می‌دهد.
 مسئلۀ ناپایداری آب تهران برای سال جاری بارها از سوی مسئولان شرکت آب منطقه‌ای و کارشناسان در زمستان گذشته مطرح شده بود. با وجود پیش‌بینی ناپایداری‌ها و در حالی که تجربه از کارافتادن تصفیه‌خانه شهرکرد در سال ۱۴۰۱ در سابقه وزارت نیرو وجود داشت مانع از آن نشد که در هفته سوم خرداد امسال تهران دچار مشکل نشود.
 این در حالی است که پیشتر در زمستان ۱۳۹۵ نیز در خوزستان مشکل مشابهی رخ داد و این استان با قطع‌برق و سپس از کار افتادن تصفیه‌خانه این شهر و قطع آب مواجه و دچار بحران شده بود. در آن زمان مجهز نبودن تصفیه‌خانه اهواز به ژنراتور اضطراری برق دلیل این رویداد عنوان شد. در آن سال وقوع ریزگرد سبب حادثه‌دیدگی شبکه توزیع برق و قطع سراسری برق در این استان شد.
 عواملی چون شدت مصرف وسایل سرمایشی در تابستان می‌تواند شبکه برق را دچار مشکل کند، وارونگی هوا در پاییز می‌تواند موجب آلودگی هوا شده و فعالیت نیروگاه‌های حرارتی تولید برق را مختل کند، در زمستان نیز شدت مصرف گاز در مصارف خانگی و اولویت تامین آن سبب اختلال در سوخت‌رسانی به نیروگاه‌های حرارتی تولید برق و تعطیلی صنایع می‌شود.
 با تغییر دولت در سال ۱۴۰۰ زمزمه تغییر ساعت در نیمه نخست سال از سوی مجلس یازدهم مطرح شد. مجلس تغییر ساعت را در نیمه نخست سال متوقف کرد اما دولت برای کاهش مصرف برق به ویژه مصرف وسایل سرمایشی تغییر ساعت کار ادارات دولتی برای مدیریت مصرف انرژی را اجرا کرده و عملا همان وضعیت سابق به مردم تحمیل شده است.
 نگاهی به آمار مصرف برق در ایران نشان می‌دهد که این میزان، سال به سال در حال افزایش است.
 در دولت یازدهم با توجه به فشار تحریم‌های اقتصادی تلاش شد تا به جای ساخت نیروگاه‌های جدید بر مدیریت مصرف تاکید شود و تحت عنوان نیروگاه مجازی روش‌هایی برای تحقق این سیاست به اجرا درآمد. وزارت نیرو اعلام کرد که در تابستان نیمی از برق مصرفی ناشی از روشن‌شدن کولرهای گازی به ویژه کولرهای گازی پرمصرف است.
 همایون حائری معاون امور برق وزیر نیرو امسال درباره میزان مصرف برق وسایل سرمایشی گفت در روزهای اوج بار بیش از ۳۰هزارمگاوات توسط کولرهای گازی مصرف می‌شود. اگر قرار باشد برای تامین این نیاز برق تولید شود نیاز به ۴۵هزارمگاوات افزایش توان تولید داریم که رقمی معادل ظرفیت تولید شده ۳۰ سال گذشته است.
 در دولت یازدهم قرار بود بودجه‌ای به تعویض کولرهای گازی پرمصرف اختصاص داده شود اما با روی کار آمدن دولت سیزدهم این سیاست نیز به حاشیه رفته است.
 در چنین شرایطی و در حالی که حائری درباره ظرفیت جدید در شبکه برق درسال جاری گفته هفت هزار و ۷۰۰ مگاوات نیروگاه به مدار آمده و ۱۴هزار مگاوات اقدامات بهینه‌سازی مصرف برق باید انجام گیرد تا روزهای اوج مصرف در تابستان پشت سر گذاشته شود. چیزی که به نظر می‌رسد این روزها تهرانی‌ها علاوه بر قطع آب تجربه می‌کنند خاموشی‌هایی است که بی‌سر و صدا به مردم تحمیل شده تا ناترازی برق مدیریت شود و پایداری شبکه توزیع برق در ایران حفظ شود.
 زمستان گذشته مسئولان وزارت نیرو هشدار داده بودند که وضعیت تامین آب برای پایتخت‌نشینان نیازمند اقدامات ویژه‌ای است زیرا در نهمین روز از بهمن ۱۴۰۱ ذخایر سدهای پنج‌گانه تهران نسبت به سال ۱۴۰۰ کاهش ۸۱ میلیون متر مکعبی را تجربه می‌کرد. به عبارت دیگر شانه سدهای امیرکبیر، طالقان، ماملو، لتیان و لار که به سدهای پنجگانه تهران معروفند زیر بار مصرف آب خم شده است.
 در آن زمان اتابک جعفری مدیرعامل شرکت مهندسی آب و فاضلاب کشور گفت: «استان تهران ۱۳.۵ میلیون نفر جمعیت ثابت و ۲.۵ میلیون نفر جمعیت شناور دارد؛ بنابراین تامین آب بیش از ۱۶ میلیون نفر نیازمند اقدامات ویژه‌ای است.»
 باشگاه خبرنگاران جوان در نیمه اردیبهشت امسال اعلام کرد حجم کل مخازن سد‌های پنج‌گانه تهران نسبت به سال قبل ۴۱ میلیون مترمکعب کاهش یافته است.
 با وجود چنین وضعیتی و در شرایطی که شهرهای متعددی در ایران با تنش آبی مواجه هستند وزارت‌نیرو تاکید دارد که وظیفه خود می‌داند تحت هر شرایطی آب مصرفی مردم را تامین کند.
 سال گذشته وقتی مخزن سد اکباتان، تامین کننده همدان خشک شد، این پرسش از سخنگوی صنعت آب ایران مطرح شد که با وجود پیش‌بینی‌ها چرا وزارت نیرو کاری مشابه آنچه در شهر کیپ‌تاون آفریقای جنوبی به عنوان «روز صفر» و در جهت مدیریت بی‌آبی به اجرا درآمد انجام نداده است؛ دستکم مانوری برای آگاهی‌رسانی به مردم.
 فیروز قاسم‌زاده سخنگوی صنعت آب در پاسخ به روزنامه پیام ما گفت: «وزارت نیرو نگاهش متفاوت از تجربه کیپ‌تاون و روز صفر در آفریقای جنوبی است. وزارت نیرو تعهدات و وظایفی در قبال مردم دارد که باید آن را اجرایی کند.»
 حال به نظر می‌رسد تابستان سختی پیش روی وزارت نیرو و مردم ایران قرار دارد. ناترازی در انرژی فقط محدود به برق نیست و دستکم در پایتخت ایران با توجه به وضعیت مخازن سدهای پنجگانه تامین کننده آب این منطقه، روزهای سختی پیش روی تهرانی‌ها قرار دارد.
 برخی از ساکنان محله‌های مرکزی تهران این روزها مشغول خرید مخزن و نصب پمپ برای ذخیره آب و جبران کاهش فشار شبکه شده‌اند.
 حال این پرسش باقی است که نصب مخزن و پمپ‌آب تا چه اندازه می‌توان جبران وضعیت شکننده مخازن سدها از نظر تامین آب را داشته باشد.
"
114,اقتصاد,علت انتقادها از برنامه هفتم توسعه چیست؟,نفت و گاز |  تحریم ایران |  انرژی |  ایران |  تورم |  اقتصاد ایران | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 بعد از سه سال تاخیر، سرانجام در روز هشتم خرداد ۱۴۰۲ سخنگوی دولت ایران از تصویب لایحه برنامه هفتم توسعه در جلسه فوق‌العاده هیات وزیران خبر داد.
 این در حالی ‌است که این برنامه طبق قانون بایست در سال ۱۴۰۰ مصوب می‌شد و بلافاصله بعد از پایان برنامه ششم آغاز به کار می‌کرد.
 این برنامه مانند دیگر اقدامات دولت ابراهیم رییسی با واکنش‌های زیادی همراه شده و بعضی از مفاد آن سبب انتشار بیانیه‌ها و حتی اعتراض‌های خیابانی شد. منتقدان از صفاتی چون «برنامه سردرگم»، «غیرمولد»، «نابرابرساز» و «رویاپردازانه» برای توصیفش استفاده کرده‌اند.
 حجت میرزایی، معاون امور اقتصادی وزیر تعاون، کار و رفاه اجتماعی در دولت حسن روحانی، در روزنامه شرق نوشت که این متن، به ‌مثابه یک سند توسعه، هیچ‌ یک از ویژگی‌های اولیه سند برنامه یعنی «هدفمندی، عقلانیت و مشروعیت چند وجهی» را ندارد.
 مرتضی افقه، عضو هیات علمی دانشگاه شهید چمران اهواز، هم گفت: «متاسفانه در شرایطی به‌سر می‌بریم که پیش‌بینی وضعیت اقتصادی در شش ماه آینده برای اهل فن و فعالان اقتصادی غیر ممکن شده ‌است، چطور می‌توانید اهداف این برنامه را محقق کنید؟»
 از طرف دیگر اتحادیه‌های کارگری، معلولان و بازنشستگان به این برنامه اعتراض شدید کرده‌اند.
 این برنامه پنج‌ ساله، چهارمین برش از سند چشم‌انداز ۲۰ ساله ایران است و برای افق زمانی پنج‌ ساله ۱۴۰۲ تا ۱۴۰۶ تدوین شده‌ و دارای ۲۲ فصل و ۷ بخش «اقتصادی»، «زیربنایی»، «فرهنگی و اجتماعی»، «علمی، فناوری و آموزشی»، «سیاست خارجی»، «دفاعی و امنیتی» و «اداری، حقوقی و قضایی» است.
 ثبات اقتصادی و مهار تورم رشد اقتصادی عدالت‌محور با رویکرد ارتقای بهره‌وری، امنیت غذایی، صندوق‌های بازنشستگی و تامین اجتماعی و حکمرانی یکپارچه منابع و مصارف آب جزو موضوعات کلیدی این سند بوده‌اند.
 تدوین و اجرای برنامه‌های توسعه، از نتایج دورانی است که بعد از جنگ جهانی دوم، موج استقلال مستعمرات کشورهای ثروتمند اروپایی آغاز شد. این کشورها، در کنار دیگر کشورهایی که به عنوان «جهان سوم» طبقه‌بندی شدند، برای مبارزه با فقر و ضعف‌های گسترده اقتصادی‌شان به اجرای برنامه‌های توسعه روی آوردند.
 در ایران، یکی از نخستین برنامه‌های توسعه در دوران پهلوی با نام «انقلاب سفید» اجرا شد که اصلاحات بنیادین بخش‌هایی مهم از اقتصاد و روابط اجتماعی بخشی از آن بودند.
 بعد از انقلاب اسلامی، اجرای نخستین برنامه پنج‌ساله توسعه در سال ۱۳۶۸ و در فاصله کوتاهی بعد از پایان جنگ آغاز شد.
 برنامه اول از سال ۶۸ تا ۷۲، برنامه دوم از سال ۷۳ تا ۷۷، برنامه سوم از سال ۷۸ تا ۸۲، برنامه چهارم از سال ۸۳ تا ۸۷، برنامه پنجم از سال ۹۰ تا ۹۴، برنامه ششم از ۹۶ تا ۱۴۰۰ اجرا شدند. (برخی اهداف مهم هر کدام از این برنامه‌ها را می‌توانید در انتهای همین مطلب بخوانید).
 به گفته رییس مرکز پژوهش‌های مجلس به طور میانگین حدود ۳۵ درصد از اهداف برنامه‌های توسعه ایران محقق شده‌است.
 محمد باقر قالیباف، رییس مجلس، گفته برنامه سوم، چهارم ، پنجم و ششم بین ۲۵ تا ۳۰ درصد محقق شد. به عقیده او این میزان از تحقق به معنای آن است که اگر کار رها می‌شد، خود‌به‌خود ۲۵ درصد اهداف محقق می‌یافت.
 برای برنامه هفتم، اهداف مختلفی در نظر گرفته شده‌ که بعضی سالیانه و بقیه برای پایان دوره پنج ساله است.
 مهمترین عددی که مورد توجه قرار گرفته نرخ رشد اقتصادی هشت درصدی، تورم ۹ و نیم درصدی و رشد اشتغال سه و نیم درصدی است. علت این توجه، دشوار بودن دسترسی به این هدف‌هاست. مثلا طبق این برنامه، برای رسیدن به نرخ رشد هشت درصدی نیاز به ۶۰ هزار و ۲۳۴هزار میلیارد تومان سرمایه‌گذاری داخلی و خارجی است.
 حال آنکه صندوق بین‌المللی پول روند رشد اقتصادی ایران را منفی پیش‌بینی کرده و بر خلاف سال قبل که نرخ رشد دو و نیم درصدی را برای ایران پیش‌بینی کرده بود، در جدیدترین گزارش، آن را به دو درصد کاهش داده است.
 ضمن اینکه در برنامه ششم توسعه هم اهدافی بلندپروازانه مانند رشد هشت درصدی بخش کشاورزی، هفت درصد برای نفت، هشت و هشت دهم درصد برای معدن، ۹ و سه دهم درصد برای صنعت، ۹ درصد برای آب، برق و گاز، هرگز محقق نشد.
 حسين رجب‌پور، پژوهشگر اقتصادی، در یک طی سخنرانی درباره این برنامه گفت: «در سال ۱۳۹۶ اعلام شده ‌بود که برای رشد اقتصادی هشت درصدی نیاز به ۲۴۰ میلیارد دلار یعنی سالانه حدود ۵۵ میلیارد دلار سرمایه‌گذاری خارجی است و امسال هم همین حدود را در نظر گرفتند. این در حالی است که در بهترین شرایط، سالانه حدد پنج میلیارد دلار سرمایه خارجی وارد ایران شد.»
 علاوه بر این در سال ۱۳۹۵ که رشد اقتصادی به بالای ۱۲ درصد رسید، به دلیل امضای برجام و رشد صادرات نفتی بود و یک سال هم بیشتر دوام نداشت.
 سازمان برنامه و بودجه در سال ۱۴۰۰ یک پیش‌بینی از وضعیت اقتصادی ایران تا سال ۱۴۰۶ ارائه کرد که در آن به‌صراحت آمده بود در شرایط معمولی رشد اقتصادی سه درصد و در صورت تداوم تحریم رشد اقتصادی منفی خواهد بود.
 در برنامه هفتم آمده‌است که میزان تشکیل سرمایه ناخالص باید به ۲۲ و شش دهم درصد برسد. این در حالی است مرکز پژوهش‌های مجلس گزارش کرده تشکیل سرمایه در آذر پارسال منفی ۶۰ درصد بود.
 در حقیقت وقتی فقر در جامعه گسترده می‌شود و سرمایه‌گذاران هم به آینده اقتصاد ایران امیدی ندارند، میزان تشکیل سرمایه خالص کاهش می‌یابد. تشکیل سرمایه ثابت به زبان ساده یعنی بالارفتن سرمایه‌گذاری در بخش‌های بزرگ مانند تولید صنعتی، ساختمان و عمران که نماد خوش‌بینی یا بدبینی اقتصادی را نمایش می‌دهد.
 در سال ۱۳۹۰ تشکیل سرمایه حدود ۸۵۰ هزار میلیارد ریال بود. در ابتدای سال گذشته هم اعلام شد که میزان تشکیل سرمایه ثابت ۳۱۷ هزار میلیارد ریال بوده، اما در اواخر پاییز به ۲۲۴ هزار میلیارد ریال رسید.
 دولت اعلام کرده در زمستان ۱۴۰۰ بر اساس قیمت پایه ۱۳۹۵ تشکیل سرمایه ثابت، رشدی هفت و هفت دهم درصدی داشته، اما در پایان آذر ۱۴۰۱ به نزدیک منفی ۶۰ درصد رسید.
 ولی نویسندگان برنامه هفتم امیدوارند که در پایان سال ۱۴۰۶ با تغییر ۸۳ درصدی به تشکیل سرمایه ثابت نزدیک به ۲۳ درصدی برسند!
 برنامه هفتم هدف تورم ۹ و نیم و رشد اشتغال سه و نیم درصدی را بعد از پنج سال در نظر گرفته ‌است.
 بنا به داده‌های مرکز آمار ایران، تورم نقطه‌ای به‌ثبت‌رسیده در فروردین ماه ۵۵ و نیم درصد بوده که نسبت به اسفند سال گذشته افزایشی بوده ‌است. نهاد‌هایی همچون مرکز پژوهش‌های مجلس و اندیشکده کسب‌وکار دانشگاه شریف، نرخ تورم سال ۱۴۰۲ را بین ۵۰ تا ۵۵ درصد می‌دانند و چشم‌اندازی برای کاهش آن نمی‌بینند.
 همچنین تورم سالانه یا دوازده ماهه هم در نخستین ماه امسال نزدیک به ۴۸ درصد برآورد شده‌ است.
 نرخ تورم در ایران عوامل زیادی دارد. نرخ رشد نقدینگی ۳۲ درصد، کسری بودجه چند صد هزار میلیارد تومانی و تحریم از جمله عوامل تورم‌ است. در حال حاضر داده‌های اقتصادی نشان می‌دهد که نرخ رشد نقدینگی به دلیل ناترازی بانک‌ها هیچ علامتی را برای شروع روند کاهش و رسیدن به زیر ۳۰ درصد ندارد.
 بر اساس گزارش مدیر کل دفتر امور بانکی و بیمه وزارت اقتصاد ایران، در سه ماهه ابتدایی سال جاری روزانه حدود سه هزار میلیارد تومان نقدینگی تولید شده و نرخ تورم نیز در این مدت حدود ۴۰ درصد بوده‌است. بنابراین ادعای کاهش نرخ تورم تا سطح ۹ و نیم درصدی امری بسیار دشوار به نظر می‌رسد.
 این در حالی است که در چهار دهه گذشته میانگین تورم دو رقمی بوده و تنها یک سال، آن هم بعد از امضای برجام تک رقمی شد که آن هم دوام نداشت.
 سازمان برنامه و بودجه برای سال ۱۴۰۶ در بهترین شرایط تورم ۲۵ درصدی را پیش بینی کرده‌است و در صورت وجود تحریم، نرخ تورم را ۶۵ درصد اعلام کرد.
 افزون بر این، در لایحه برنامه هفتم صحبت از ایجاد یک میلیون شغل در سال شده ولی بر اساس گزارش‌های مرکز آمار، با انتقاداتی روبه‌رو شده‌است.
 علت نقدها، عدم تحقق وعده‌های دولت برای تحقق یک میلیون شغل در دو سال گذشته است. مرکز آمار ایران گزارش کرده در سال ۱۴۰۱ حدود دو نیم میلیون نفر به خیل بیکاران اضافه شده‌اند که رکورد جدیدی است.
 بر اساس همین گزارش در زمستان ۱۴۰۱ نرخ بيكاری افراد ۱۵ سال به بالا به حدود ۱۰ درصد بود. پایگاه خبری اقتصاد نیوز در اردیبهشت امسال گزارش کرد نزدیک به ۱۴ درصد از مردانی که در زمستان ۱۴۰۰ شاغل بوده اند، در زمستان ۱۴۰۱ شغل خود را از دست داده‌اند.
 مسکن یکی از چالش‌های بزرگ دولت سیزدهم است. این دولت وعده داده بود که حداقل یک میلیون مسکن در سال می‌سازد.
 همین چالش برای برنامه هفتم هم مطرح است. بر اساس گزارش اخیر مرکز پژوهش‌های مجلس، برنامه ششم هم، در عمل، بودجه مورد نیاز این بخش را تامین نکرد و در نهایت هیچ‌کدام از طرح‌ها به‌طور کامل به مرحله اجرا نرسید.
 بر اساس برنامه ششم توسعه، دولت مکلف شده ‌بود برای تدوین برنامه مسکن حمایتی اقدام کند با هدف کمک به ساخت‌و‌خرید مسکن ملکی و مسکن اجتماعی،؛ کمک به ساخت مسکن استیجاری؛ پرداخت کمک‌هزینه اجاره و وام قرض‌الحسنه ودیعه مسکن برای گروه‌های کم‌درآمد.
 در برنامه هفتم توسعه آمده‌ که جهت تشویق مالکان به مشارکت در نوسازی بافت‌های فرسوده، وزارت راه و شهرسازی مجاز است در فرآیند معاوضه کلید به کلید واحدهای بافت فرسوده با واحدهای نوساز یا اراضی تحت مالکیت خود، در قیمت کارشناسی واحدهای نوساز یا اراضی معوض مزبور تا سقف ۴۰ درصد تخفیف اعمال کند و یا اراضی یا واحدهای مسکونی واقع در بافت فرسوده را تا سقف ۴۰ درصد بیش از قیمت کارشناسی قیمت‌گذاری کند.
 برنامه ششم هم با همین ادعاها طراحی شده‌بود، ولی بر اساس گزارش بازوی پژوهشی مجلس، تورم مسکن ۲۴۷ درصد رشد کرد. قیمت هر متر مربع مسکن در شهر تهران در آذرماه ۱۴۰۱ نسبت به پنج سال گذشته در ماه مشابه (آذر ۱۳۹۶) بیش از ۸۴۴ درصد و در مجموع برای خانوارهای شهری در سراسر کشور، حدود ۴۰۳ درصد افزایش یافته‌است.
 یکی دیگر از چالش‌برانگیزترین بخش‌های برنامه هفتم توسعه، موضوع بازنشستگی و صندوق‌های بازنشستگی است.
 بر اساس برنامه هفتم توسعه، قرار است که در یک دوره پنج ساله و به‌تدریج، سن بازنشستگی دو سال و نیم افزایش پیدا ‌کند. علت این افزایش، کسری مالی صندوق‌های بازنشستگی برای پرداخت مستمری اعلام شده‌است.
 کمیته فنی پیگیری مطالبات صنفی بازنشستگان کشوری و لشکری طی بیانیه‌ای به اضافه شدن دو سال و نیم به سن بازنشستگی در پایان برنامه هفتم، اعتراض کرده و آن را مغایر با قوانین کار ایران دانسته‌ است.
 از طرف دیگر، منتقدان برنامه هفتم در حوزه تامین اجتماعی گفته‌اند که در خصوص بدهی‌های دولت به سازمان اجتماعی اشاره نشده ‌است. هرچند که دربند ۴ سیاست‌های کلی تامین اجتماعی به لزوم جلوگیری ازایجاد بدهی جدید دولت به صندوق‌ها، به‌ویژه صندوق تامین اجتماعی اشاره شده، ولی کافی نیست.
 بخش‌های کارگری در برنامه هفتم با واکنش شدید اتحادیه‌های کارگر و حتی سیاستمداران منجر شد.
 در ماده ۱۵ لایحه برنامه هفتم، به کارفرما اجازه داده‌ شده تا «در سه سال اول اشتغال به کار هر فردی» حداقل دستمزد به صورت «نصفه» پرداخت شود و کسورات بیمه‌ای او هم به همین مبنا باشد؛ ضمن اینکه کارفرما حق «لغو قرارداد» فرد را هم داشته ‌باشد.
 ماده ۱۶ از این هم فراتر رفته و با هدف آنچه «تقویت انگیزه بنگاه‌ها برای افراد متقاضی به کار تحت پوشش بهزیستی یا کمیته امداد یا مرتبط با سازمان زندان‌ها» خوانده ‌شده، انعقاد قرارداد کار با این دسته افراد با پرداخت‌های کمتر از حداقل دستمزد فراهم می‌شود.
 این در حالی است که دو تبصره ماده ۴۱ قانون کار تاکید می‌کند که حداقل دستمزد باید بر اساس نرخ تورم و هزینه زندگی یک خانوار کارگری تعیین شود.
 محمدجواد آذری جهرمی، وزیر ارتباطات دولت حسن روحانی، به این بخش واکنش نشان داده و در کانال تگرامی خود نوشته « نظام استاد-شاگردی؟ امیدوارم با این تمایل به سلفی‌گری، نظام برده‌داری را دنبال نکنند.»
 حسین حبیبی، عضو کانون هماهنگی شورای اسلامی کار تهران، هم در مورد لایحه برنامه هفتم توسعه گفته است: «در این برنامه مواردی ضد کارگری وجود دارد که اگر اجرایی شود وضعیتِ کارگران را از آنچه امروز است نیز بدتر خواهد کرد.»
 اتحادیه آزاد کارگران ایران با انتقاد به ماده ۱۵ لایحه برنامه هفتم، حق اخراج کارگر تا سه سال ابتدای استخدام، توسط کارفرما را «به‌شدت ضد کارگری»، «حمله‌ به تمام معنی بر زندگی ضعیف‌ترین و بی‌پناه‌ترین کارگران» و «یورش علیه زندگی و معیشت کارگران و دیگر مزدبگیران جامعه» نامید.
 فواد کیخسروی، عضو اتحادیه آزاد کارگران، در توضیح بیشتر این اعتراض به ایران‌وایر گفت: « کارگران ایران مطابق لایحه برنامه هفتم توسعه، حتی کمتر از نصف حداقل دستمزد مصوب را دریافت می‌کنند.»
 همچنین، بر اساس برنامه هفتم توسعه مددجویان، اعضای کمیته امداد و بهزیستی به صورت شناور و بر اساس توافق با کارفرما حقوق می‌گیرند.
"
115,اقتصاد,آیا طرح ایجاد نیروگاه خورشیدی در فضا واقع‌بینانه است؟,انرژی |  علمی |  فضا | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 بحث بر سر ساخت نیروگاه‌های خورشیدی در فضا، که زمانی موضوع داستان‌های علمی تخیلی بود، اخیرا به عنوان راه‌حل رادیکال اما جدی برای حل مشکل گرمایش مطرح شده است.
 در نتیجه این سوال مطرح می‌شود که آیا چنین پروژه‌ای در ابعاد وسیع واقع‌بینانه است؟ جواب کارشناسان به این سوال یکسان نیست.
 از نظر علمی ثابت شده که چنین پروژه‌ای عملی است، اما اجرای آن پیچیده است و فقط زمان ضرورت و کارآیی آن را ثابت خواهد کرد.
 ساخت چنین نیروگاهی بر مفهومی آشنا استوار است.
 به جای زمین صفحات خورشیدی به مدار زمین منتقل می‌شود. با این تفاوت که در فضا نور خورشید ۲۴ ساعته می‌تابد درحالی که در زمین تولید انرژی به ساعات روز محدود است و هوای بد هم از بازدهی آن کم می‌کند.
 به علاوه اتمسفر باعث پراکندگی نور می‌شود درحالی که در فضا خالص و بدون مانع به صفحات می‌رسد. یک صفحه خورشیدی در فضا انرژی بسیار بیشتری از نمونه زمینی‌اش جذب می‌کند.
 این انرژی با کمک یک آنتن بزرگ به صورت اشعه به طرف گیرنده‌های بزرگ زمینی تابیده و مجددا به الکتریسیته تبدیل می‌شود.
 اما هنوز چالش‌های فنی و سوالات زیادی در مسیر اجرای این فکر وجود دارد.
 به همین دلیل سازمان فضایی اروپا، اِسا، یک برنامه «تحقیق و توسعه» به نام «سولاریس» را برای تجزیه‌و‌تحلیل این مشکلات ایجاد کرده است.
 کارشناسان می‌گویند که ابتدا باید صفحات بزرگ ساخته و با موشک‌های عظیم راهی فضا شود. برای کاهش هزینه انتقال، موشک‌ها باید مکررا قابل استفاده باشند؛ مثل راکت‌هایی که شرکت اسپیس اکس درحال ساخت آن است.
 بعد باید آرایه‌های بزرگی از این صفحات را با کمک ربات‌ها در فضا نصب و آماده بهره‌برداری کرد.
 مسئولان سولاریس، که می‌گویند هزینه چنین طرحی به ابعاد آن بستگی دارد، امیدوارند که ظرف یک دهه عملی شود.
 سانجی ویجندران، سرپرست پروژه سولاریس، به بی‌بی‌سی گفته است که پژوهشی در اواسط دهه ۲۰۰۰ نشان داد که چنین نیروگاهی، با توجه به میزان انرژی تولیدی، ظرف شش ماه تا یک سال آلودگی ناشی از پرتاب آن را به فضا با موشک - که سوخت فوق‌العاده می‌خواهد - جبران می‌کند.
 این قابل مقایسه با تومبیل‌های برقی است.
 وزارت انرژی آمریکا تخمین می‌زند که یک خودروی سواری برقی در طول عمر به طور متوسط سالانه ۱۷۸۳ کیلوگرم دی اکسید کربن تولید می‌کند. این درحالی است که خودروی هیبردی سالانه ۲۶۱۸ کیلوگرم و اتومبیل احتراقی هر سال ۵۱۸۶ کیلوگرم دی اکسید کربن متصاعد می‌کند.
 یعنی هرچند ساخت خودروهای برقی تصاعد بیشتری دارد، اما بعد از حدود دو سال این تصاعد اضافه را جبران می‌کند چون آلودگی کمتری دارد.
 نیروگاه خورشیدی در فضا باید انرژی را به صورت امواج مایکروِیو به زمین ساطع کند تا توسط آنتن‌هایی به قطر دو تا ده کیلومتر دریافت شود.
 آقای ویجندران می‌گوید که هدف، تاباندن انرژی در فرکانسی مشابه امواج وای-فای و تلفن‌های موبایل است که ایمنی آنها نشان داده شده و برای ماهواره‌ها، هواپیماها یا پرندگان ضرری ندارد.
 او می‌گوید: «تاکنون چند کشور از جمله ژاپن بر فناوری‌های ساخت نیروگاه خورشیدی در فضا کار کرده‌اند، اما چین تنها کشوری است که برنامه‌ای را برای احداث یک نیروگاه در مقیاس گیگاوات تا سال ۲۰۵۰ در فضا اعلام کرده است و طرحی برای نصب یک نمونه آزمایشی تا سال ۲۰۲۸ دارد. آمریکا هم مشغول کار در این زمینه است. ارتش آمریکا از چند سال پیش مشغول تامین مالی پژوهش‌هایی بوده تا شاید بتواند انرژی را به نقاط دورافتاده عملیاتی ارسال کند، جایی که رساندن سوخت به آنها سخت است.»
 آژانس فضایی اروپا تا سال ۲۰۲۵ تحقیقات را کامل خواهد کرد و در آن زمان تصمیم خواهد گرفت که چنین برنامه‌ای را عملی کند یا نه. اگر تصمیم به اجرا گرفته شود، نمونه آزمایشی تا ۲۰۳۰ آماده خواهد شد و ظرف یک دهه به صورت تجاری نصب خواهد شد.
 علاوه بر این، شرکت «اس‌ای‌آی» (اسپیس انرژی اینیستیو)و که محصول همکاری صنعت و دانشگاه‌های بریتانیاست، از پروژه‌ای برای نصب نیروگاهی احتمالا تا سال ۲۰۳۵ در فضا خبر داده است.
 این پروژه به نام «کاسیوپیا» قصد دارد مجموعه‌ای از ماهواره‌های خیلی بزرگ را در مدارهای بسیار مرتفع قرار دهد تا انرژی خورشید را به زمین بتابانند.
 برای مقرون به‌صرفه بودن نصب چنین سیستمی در فضا باید از موشک‌هایی استفاده شود که قادر به رفت‌و‌آمد چندباره میان زمین و مدار باشند.
 هرچند هنوز چنین سیستمی در ابعاد بزرگ وجود ندارد، اما موفقیت بخش خصوصی ممکن است به‌زودی مشکل هزینه و سرعت استقرار در فضا را تا حدودی حل کند.
 موشک «استارشیپ»، که شرکت اسپیس اکس درحال توسعه آن است - و اولین آزمایش آن در روز ۲۰ آوریل ناکام ماند - در صورت موفقیت هزینه انتقال بار به فضا را به‌شدت کاهش خواهد داد.
 ایلان ماسک، بنیانگذار این شرکت، گفته است که پرتاب استارشیپ در نهایت ۱۰ میلیون دلار هزینه خواهد داشت. در مقایسه هزینه پرتاب موشک فالکون ۹ این شرکت، که ظرفیت خیلی کمتری دارد، ۶۲ میلیون دلار است.
 بزرگترین مانع فنی درحال حاضر تاباندن انرژی در حجم بالا از فضا به زمین است که در آن هم درحال پیشرفت است.
 «موسسه فناوری کالیفرنیا» (دانشگاه کلتک) یک نمونه آزمایشی را در ماه ژانویه راهی مدار کرد و نشان داد که این سیستم می‌تواند انرژی را به زمین بتاباند؛ آزمایشی که اولین نمونه از این نوع در جهان بود.
 این دانشگاه چند هفته پیش اعلام کرد که یک سیگنال انرژی را از مداری به ارتفاع ۵۵۰ کیلومتر ارسال کرده که توسط گیرنده‌ای در این دانشگاه دریافت شده است. علی حاجی‌میری، استاد مهندسی برق و یکی از دو مدیر این پروژه، این موضوع را در روز ۲۲ مه تایید کرد.
 یووانا رادولوویچ، مدیر بخش طراحی و مهندسی در دانشگاه پورتسموت بریتانیا، نگران است که این نیروگاه‌ها بازدهی کمی داشته باشد: «به این دلیل که مخابره انرژی در طول فاصله‌های نسبتا زیاد بدون سیم به این سادگی‌ها هم نیست. فاصله باعث افت انرژی می‌شود و هرچه فاصله بیشتر باشد بازدهی هم پایین می‌آید. بازدهی انتقال انرژی با چنین سیستمی تا این اواخر کمتر از ده درصد گزارش شد.»
 اما شرکت مشاوره «فریزر نش»، که گزارش مفصلی درباره ساخت چنین نیروگاه‌هایی برای دولت بریتانیا تهیه کرده است، می‌گوید که بازدهی انرژی تابیده شده به زمین شاید حدود ۶۰ درصد باشد.
 آقای رادولوویچ می‌گوید: «هر وقت که بحران انرژی پیش می‌آید، ایده‌های عجیب و غریب در کانون توجه قرار می‌گیرد. البته هر کدام از این ایده ها محاسنی دارند، اما در طول تاریخ دیده‌ایم که هزینه اجرای آنها مانعی بزرگ است. من نمی‌گویم که ما نمی‌توانیم در جهت انتقال نیروی خورشیدی در فضا گام برداریم، اما کارهای خیلی بیشتری هست که می‌توانیم و باید در کوتاه‌مدت در زمین انجام دهیم.»
 او می‌گوید که برای مشکل نیروگاه‌های خورشیدی در زمین که فقط در طول روز کار می‌کنند باید راه حل‌های متفاوتی جستجو کرد، مثل نصب باتری‌های بزرگ برای ذخیره برق.
 کاملا امکان دارد تا زمانی که ساخت نیروگاه در فضا عملی شود، تاسیسات کافی برای ذخیره برق در باتری‌های بزرگ در زمین ایجاد کنیم.
 پیشرفت در زمینه ایجاد تاسیسات بزرگ باتری در سالهای اخیر و همزمان جدی شدن ایده ساخت نیروگاه در فضا، به معنی رقابت میان فناوری‌های مختلف برای حل مشکل گرمایش و رسیدن به حالت کربن خنثی تا نیمه قرن است.
"
116,اقتصاد,ایران در آستانه بحران بنزین؛ تابستانی دشوار برای دولت رئیسی در پیش است,انرژی |  حمل و نقل |  ایران |  اقتصاد ایران | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 به گفته علی‌اکبر نژادعلی، مدیرعامل شرکت ملی پخش فرآورده‌های نفتی ایران، با توجه به روند افزایش مصرف، اگر واردات بنزین افزایش پیدا نکند، ایران به‌زودی با کمبود این سوخت بسیار مهم روبه‌رو خواهد شد.
 او نخستین کسی است که درباره احتمال بحران بنزین هشدار می‌دهد. از ابتدای سال جاری خورشیدی مقام‌های مختلف مرتبط با صنعت نفت درباره این موضوع صحبت کرده‌اند.
 نوسان قیمت بنزین در سال‌های گذشته، رابطه‌ای مستقیم با امنیت ملی در ایران داشته است. در سال ۱۳۹۸ افزایش آنی قیمت نفت باعث اعتراض‌های سراسری شد.
 دلیل اصلی این اعتراض‌ها هم تاثیر منفی افزایش قیمت بر زندگی روزانه مردم بود. نگرانی دولت ابراهیم رییسی از تکرار چنین حوادثی باعث شده است علیرغم اعلام علنی کمبود بنزین، قیمت آن افزایش نیابد.
 در شهریور ماه پارسال، سروش زیگلری، معاون تولید شرکت نفت ستاره خلیج‌ فارس، اعلام کرد که تولید بنزین این پالایشگاه به عنوان اصلی‌ترین تامین‌کننده بنزین، در مقایسه با مدت مشابه سال قبل آن بیش از ۲۰ درصد افزایش یافته است.
 در سال ۱۳۹۱ تولید روزانه بنزین در ایران در حدود ۵۱ میلیون لیتر بود و هیچ یک از این محصولات سوختی در دسته یورو قرار نداشتند. همچنین در همان سال، تقریباً روزانه ۱۰ میلیون لیتر بنزین نیز وارد شده بود. در حال حاضر، ظرفیت تولید روزانه بنزین در ایران به ۱۱۲ میلیون لیتر افزایش یافته است.
 در زمان ریاست جمهوری حسن روحانی، ایران با افتتاح پالایشگاه خلیج فارس توانست در تولید بنزین خودکفا شود. با افتتاح فاز نهایی این پالایشگاه در دی ماه سال ۹۷، ظرفیت تولید روزانه بنزین پالایشگاه ستاره خلیج فارس به ۴۷ میلیون لیتر بنزین و ۱۵ میلیون لیتر گازوئیل در روز رسید.
 اما در ماه فروردین گذشته گزارش «محرمانه» وزارت نفت در مورد شروع بحران بنزین در رسانه‌ها منتشر شد. در این گزارش به شروع ناترازی بنزین در ایران از تابستان سال گذشته اشاره شده بود.
 کمبود بنزین باعث شد تا در بهمن گذشته، دولت ابراهیم رئیسی ناچار شود که یک ‌سوم از ذخایر استراتژیک بنزین ایران را به بازار سرازیر کند.
 با توجه به این گزارش، در ۱۰ ماه ابتدایی سال ۱۴۰۱، میانگین مصرف روزانه بنزین حدوداً ۱۰۳ میلیون لیتر بوده است، اما در دی ماه دی همین سال، این رقم به نزدیک ۱۰۶ میلیون لیتر افزایش یافته است. در کل طی ۱۰ ماه ابتدایی سال گذشته، مصرف بنزین نسبت به دوره مشابه سال ۱۴۰۰، حدوداً ۱۹ درصد افزایش یافته است.
 دلیل اصلی بروز ناترازی گسترده در بازار بنزین، ورود بیش از یک میلیون خودروی تولید داخلی با بهره‌وری پایین و مصرف بالای سوخت در بازار است.
 روز ششم فروردین گذشته، رضا نواز، سخنگوی صنف جایگاه‌داران ایران، اعلام کرد که مصرف بنزین در روزهای پایانی سال ۱۴۰۱ چنان زیاد شده که در صد سال اخیر بی‌سابقه است.
 به گفته او این موضوع باعث شده است که ایران به لحاظ مصرف روزانه بنزین در جهان، رتبهٔ هفتم را به خود اختصاص دهد.
 ساخته نشدن پالایشگاه‌های جدید، سن بالای خودروها و بنابراین مصرف بالای سوخت آن‌ها، همراه با ورود یک میلیون دستگاه خودرو ساخت داخلی به بازار، به‌عنوان عوامل اصلی ناترازی روزافزون در مصرف بنزین در ایران مطرح هستند.
 با توجه به شروع کمبود بنزین و افزایش مصرف داخلی در مقابل عدم افزایش ظرفیت تولید، نگرانی‌ها در مورد بحران بنزین در ایران افزایش یافته است.
 به نوشته خبرگزاری فارس اگر میزان کسری بنزین را معادل ۱۳.۴ میلیون لیتر در روز در نظر بگیریم، به همین ترتیب، دولت در سال جاری باید حدود ۳.۵ میلیارد دلار برای واردات آن هزینه کند.
 فروردین گذشته علی زیار، معاون مدیرعامل شرکت ملی پالایش و پخش فرآورده‌های نفتی، از واردات بنزین از روسیه خبر داد و گفت: «اگر هم واردات وجود داشته باشد، بسیار کم است. علاوه بر مسئله مصرف، ارتقا و حفظ ذخایر استراتژیک هم به بحث اضافه می‌شود. ایران نمی‌تواند بدون داشتن ذخایر استراتژیک عمل کند؛ زیرا پالایشگاه‌ها به دوره‌های توقف تولید و تعمیرات اساسی نیاز دارند و همچنین ممکن است حوادث غیرمنتظره رخ دهد.»
 پس از اینکه واردات بنزین ایران از روسیه رسانه‌ای شد، بحث‌های مختلفی در مورد قیمت بنزین وارداتی روسیه مطرح شد. اردیبهشت گذشته، هاشم اورعی، کارشناس اقتصادی در گفتگو با خبرگزاری ایلنا، توضیح داد: «به نظر می‌رسد که حدود ۳۰ هزار تن بنزین با قیمتی حتی ۱۲ دلار بیشتر از قیمت جهانی، از روسیه خریداری و وارد شده است.»
 جدیدترین هشدار در مورد کمبود بنزین و شروع ناترازی در تولید و مصرف بنزین در هفته گذشته، توسط جلیل سالاری، مدیرعامل شرکت ملی پالایش و پخش فرآورده های نفتی ایران، عنوان شد.
 به گفته آقای سالاری، روزانه ۱۱۰ میلیون لیتر بنزین مصرف می‌شود و مصرف و تولید بنزین در حال سربه‌سر شدن قرار دارد.
 او تأکید کرد که نمی‌توان با ساخت پالایشگاه و پتروپالایشگاه و افزایش تولید بنزین، روند فعلی مصرف آن را مدیریت کرد.
 علی‌ اکبر نژادعلی، مدیرعامل شرکت ملی پخش فرآورده‌های نفتی ایران، اخیراً در یک مصاحبه رادیویی اعلام کرد که مصرف بنزین در سال جاری با رشد ۱۲.۵ درصدی روبه‌رو است. وی گفت: «در نزدیکی شرایط همترازی قرار داریم، اما با هر مشکل کوچکی ممکن است به شرایط ناترازی بنزین برسیم.»
 این مقام، با تاکید بر ضرورت خروج خودروهای فرسوده برای بازگشت به شرایط متعادل، افزود: «بیش از ۳۰ میلیون کارت سوخت به مردم داده‌ایم که بسیاری از خودروها قدیمی، فرسوده و پرمصرف هستند؛ بنابراین، لازم است که خودروهای فرسوده را به‌تدریج از مدار خارج کنیم و به‌ویژه در حوزه تولید خودروهای گازسوز، تولید را گسترش دهیم.»
 وی همچنین با اشاره به ثبت رکورد مصرف ۱۲۷ میلیون لیتر بنزین در یک روز، تأکید کرد: «احداث پالایشگاه در کشور هم به‌راحتی امکان‌پذیر نیست و نمی‌توان با تولید و گسترش این صنعت و احداث پالایشگاه‌های جدید در هر روز، افزایش مصرف را مهار کرد.»
 واژه ناترازی نمی تواند باعث کمتر جلوه دادن دامنه ابربحران انرژی در ایران شود. در حال حاضر، ایران با کمبود بنزین، گازوئیل و به احتمال زیاد با کمبود برق در تابستان روبرو خواهد بود.
 فعلا آینده روشنی برای مذاکرات هسته‌ای پیش‌بینی نمی‌شود. تا تحریم‌ها رفع نشود امکان تکمیل فاز چهارم پالایشگاه خلیج فارس میسر نیست.
 دولت ابراهیم رئیسی، به جز افزایش واردات بنزین، گزینه‌های زیادی روی میز ندارد. تابستانی داغ برای صنعت انرژی ایران و زمستانی سخت‌تر برای صنعت گاز طبیعی ایران، در پیش است.
"
117,اقتصاد,جهان خودرو؛ فن‌آوری‌های آینده بنز برای ماشینی که از گذشته الهام گرفته است,صنعت خودرو | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 این هفته در جهان خودرو: نمایش فن‌آوری‌های محصولات آینده بنز برای ماشینی که با الهام از گذشته طراحی شده، رونمایی ماشین الکتریکی لوکس یک خودروساز نوپای ایتالیایی، ماشین الکتریکی که باتری‌هایش در شش دقیقه شارژ می‌شود و وعده تویوتا برای ساخت باتری‌های بهتر برای ماشین‌های الکتریکی
 مرسدس-بنز با الهام از یکی از مشهورترین ماشین‌هایش در دهه هفتاد میلادی، کانسپتی ساخته تا فن‌آوری‌ مدل‌های آینده‌‌اش را نمایش دهد. این کانسپت که نامش «ویژن یک-یازده» (Vision One-Eleven) است، مبنایی برای ساخت اولین مدل اسپرت الکتریکی در زیرمجموعه AMG بنز خواهد بود که قرار است در سال ۲۰۲۵ به بازار بیاید.
 یک-یازده برداشتی مدرن از کانسپت C111 است. C111 هم در دهه هفتاد میلادی برای آزمایش‌ مجموعه‌ای از فن‌آوری‌ها ساخته شده بود. با این که C111 یک ماشین آزمایشی بود، اما با استقبال بسیار زیادی روبرو شد و یکی از مشهورترین ماشین‌های صنعت خودرو شد.
 موتور الکتریکی یک-یازده توسط یک شرکت نوپای انگلیسی به نام یاسا (YASA) ساخته شده است. یاسا می‌گوید وزن این موتور تقریبا نصف وزن موتورهای الکتریکی موجود است، ولی قدرتش تا دو برابر و گشتاورش تا چهاربرابر بیشتر است. بنز دو سال پیش شرکت یاسا را خرید و می‌خواهد از موتورهایش در مدل‌های آینده AMG استفاده کند.
 کانسپت بنز چهار موتور الکتریکی دارد که روی چرخ‌ها سوار شده‌اند. قرار گرفتن موتور روی چرخ باعث شده تا طراحان کمترین محدودیت را برای طراحی ماشین داشته باشند.
 یک-یازده با اینکه ظاهری مدرن دارد، اما شباهتش با کانسپت دهه هفتاد غیرقابل انکار است. دو صفحه با لامپ‌های ال‌ئی‌دی در جلو و عقب ماشین است که چراغ‌هایی شبیه بهC111 را نمایش می‌دهد. از این صفحه می‌توان برای نمایش متن هم استفاده کرد. در اتاق هم به جای نمایشگر، صفحه‌ای مشابه گذاشته شده است.
 یک-یازده در استودیوی طراحی بنز در ایالت کالیفرنیای آمریکا طراحی شده است. طراحان بنز همراه با این کانسپت مجموعه‌ای از لباس، کیف، عینک آفتابی، قاب موبایل و کلاه طراحی کرده‌اند که تنها ۱۱۱ عدد از هر کدام تولید شده و در فروشگاه بنز فروخته خواهد شد.
 اولین مدل الکتریکی AMG در سال ۲۰۲۵ به بازار خواهد آمد. نزدیک‌ترین رقیبش پورشه تایکان است، اما AMG همزمان باید با ماشین‌هایی رقابت کند که توسط شرکت‌های نوپا ساخته شده‌اند. یکی از دلایل ساخت کانسپت یک-یازده یادآوری سابقه بنز در صنعت خودرو در برابر این شرکت‌های تازه‌وارد است.
 آئرا، خودروساز نوپای ایتالیایی از دومین مدل خود رونمایی کرد. این ماشین که یک سدان اسپرت الکتریکی است در سال ۲۰۲۶ به بازار خواهد آمد.
 آئرا سال گذشته تاسیس شد. حازم ندا، مدیر ۴۱ ساله این شرکت پیش از تاسیس آئرا، تاجر نفت بوده و می‌گوید که از نزدیک دیده که دوران سوخت‌های فسیلی رو به پایان است. ماشین‌های آئرا توسط طراح سابق لامبورگینی، فیلیپو پرینی طراحی شده‌ و قرار است در ایتالیا تولید شوند.
 قیمت محصولات آئرا بین ۱۶۰ هزار تا ۱۸۰ هزار دلار است. این شرکت اولین مدلش را سال گذشته رونمایی کرد که یک شاسی‌بلند الکتریکی است و قرار است در سال ۲۰۲۵ به بازار بیاید.
 آئرا می‌گوید سدان جدیدش با هر بار شارژ تا ۸۰۰ کیلومتر حرکت خواهد کرد. آئرا درباره پلتفرم ماشین اطلاعاتی منتشر نکرده، اما گفته می‌شود از باتری‌هایی مشابه با محصولات «لوسید ایر»، خودروساز لوکس آمریکایی استفاده می‌کند. قدرت ماشین هم اعلام نشده، اما پیش‌بینی می‌شود ماشین سه موتور الکتریکی داشته باشد که در مجموع ۸۰۰ اسب بخار نیرو تولید می‌کند.
 ماشین‌های آئرا در بازار خودروهای بسیار لوکس با محصولات ب‌ام‌و، بنز و پورشه رقابت خواهد کرد.
 نیوبولت، یک شرکت باتری‌سازی در انگلیس از ماشینی رونمایی کرده که می‌گوید باتری‌هایش در شش دقیقه شارژ می‌شود. نیوبولت قرار است این باتری‌ها را در سال ۲۰۲۶ تولید کند.
 نیوبولت در حال حاضر برای دستگاه‌ها و ماشین‌آلات باتری می‌سازد و ادعا می‌کند با استفاده از باتری‌هایش، زمان خاموش ماندن دستگاه‌ها ۹۰ درصد کاهش می‌یابد. این شرکت می‌گوید باتری‌هایش را به چند قطعه‌ساز داده و این قطعه‌سازان از نتیجه آزمایش باتری‌ها راضی هستند.
 یکی از دلایل اصلی تردید مردم برای خرید ماشین‌های الکتریکی سرعت کم شارژ باتری‌ است. نیوبولت می‌گوید فن‌آوری‌اش می‌تواند باتری‌های لیتیوم-یون موجود را در شش دقیقه برای ۲۵۰ کیلومتر حرکت شارژ کند.
 ماشینی که نیوبولت برای نمایش این فن‌آوری ساخته توسط ایان کالم، مدیر پیشین طراحی جگوار و جولیان تامپسون، مدیر طراحی جنرال‌موتورز اروپا طراحی شده است. این ماشین یک کوپه اسپرت دو نفره است که بر روی پلتفرم لوتوس الیز ساخته شده است.
 خبرگزاری‌ ژاپنی نیکی گزارش داده‌ که تویوتا در سال ۲۰۲۷ یک مدل الکتریکی با فن‌آوری باتری‌های حالت جامد به بازار عرضه خواهد کرد.
 خودروهای الکتریکی در حال حاضر از باتری‌‌هایی استفاده می‌کند که الکترولیت در آنها مایع است. باتری‌ حالت جامد از الکترولیت جامد استفاده می‌کند که وزن کمتری دارد و ایمنی آن هم بیشتر است.
 از این باتری‌ها در حال حاضر در تلفن‌های همراه استفاده می‌شود و خودروسازان در تلاشند تا این فن‌آوری را در محصولاتشان استفاده کنند. دوام کم از مشکلات این باتری‌ها است، اما تویوتا اعلام کرده که راهی برای این مسئله پیدا کرده است.
 باتری‌ حالت جامد در کمتر از ده دقیقه شارژ می‌شود و ماشین‌ها با این باتری‌ می‌توانند با هر شارژ تا ۱۲۰۰ کیلومتر حرکت کنند. تویوتا bZ4X، اولین مدل الکتریکی کارخانه ژاپنی با هر بار شارژ حدود ۵۰۰ کیلومتر حرکت می‌کند و برای شارژ از ده تا ۸۰ درصد نیم ساعت زمان نیاز دارد.
 نیسان، رقیب ژاپنی تویوتا اعلام کرده که اولین مدلش با باتری حالت جامد را در سال ۲۰۲۹ به بازار عرضه خواهد کرد. ب‌ام‌و هم وعده داده که از سال ۲۰۳۰ محصولاتش را با باتری حالت جامد تولید خواهد کرد.
"
118,اقتصاد,«صادرات ماهیانه نفت خام ایران به بالاترین میزان در پنج سال گذشته رسید»,نفت و گاز |  تحریم ایران |  انرژی |  اوپک | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 خبرگزاری رویترز در گزارشی اختصاصی خبر داده که صادرات نفت خام ایران در سال ۲۰۲۳ با وجود تحریم‌های آمریکا به بالاترین سطح ماهیانه خود در پنج سال گذشته رسیده است.
 رویترز می‌گوید در پی گفتگو با مشاوران حوزه نفت و منابع نزدیک به این موضوع و همینطور بررسی اطلاعات کشتی‌رانی ایران به این نتیجه رسیده است که در حالی که دیگر تولید کنندگان نفت تولیدشان رامحدود کرده‌اند، ایران به میزان نفت موجود در بازار افزوده است.
 صادرات نفت ایران در پی خروج آمریکا از توافق هسته‌ای برجام و اعمال دوباره تحریم‌های آمریکا علیه ایران به شدت محدود شد.
 در دوران برجام، وزارت نفت ایران با شرکت توتال، شرکت سی ان پی سی چین و شرکت پترو پارس، قراردادی برای تکمیل فاز ۱۱ پارس جنوبی، امضا کرد که با خروج آمریکا از برجام و اعمال تحریم‌­های آمریکا، شرکت­‌های خارجی از این پروژه کنار رفتند.
 با این حال خبرگزاری رویترز می‌گوید در دوران ریاست جمهوری جو بایدن صادرات نفتی ایران افزایش داشته است.
 بر اساس‌ داده‌های کپلر در ماه مه سال جاری صادرات نفت خام ایران از ۱.۵ میلیون بشکه در روز فراتر رفته است که بالاترین میزان صادرات ماهیانه این کشور از زمان خروج آمریکا از برجام به حساب می‌آید.
 صادرات نفت خام ایران پیش از خروج آمریکا از برجام ۲.۵ میلیون بشکه در روز بوده است.
 دولت ایران در برنامه هفتم توسعه خود پیش بینی کرده که صادرات نفتی سالی ۱۲.۴ درصد رشد کند و در ماه مه نیز عنوان کرد که تولید نفت خام خود را به بیش از ۳ میلیون بشکه در روز رسانده است.
 آژانس بین‌المللی انرژی هم در هفته‌ای که گذشت اعلام کرد میزان تولید نفت خام ایران در ماه مه ۲.۸۷ میلیون بشکه در روز بوده است.
 این در حالی است که دو هفته پیش در پی ادامه کاهش بهای نفت خام در بازارهای جهانی، سازمان کشورهای صادرکننده نفت، اوپک و کشورهای متحد آن برای کاهش تولید توافق کردند.
 در پی این توافق که پس از نشستی ۷ ساعته به دست آمد، عربستان اعلام کرد تولید روزانه نفت خام خود را از ماه ژوییه یک میلیون بشکه کم می‌کند.
 یک سخنگوی وزارت خارجه آمریکا گفته است آمریکا از اقدام علیه کسانی که تحریم‌های این کشور در ارتباط با ایران را دور می‌زنند ابایی ندارد.
 خبرگزاری رویترز پیشتر گزارش داده بود با افزایش خرید نفت روسیه توسط شرکت‌های بزرگ چینی، شرکت‌های کوچک چین به نفت ایران رو آورده‌اند.
 به گزارش منابع بازار نفت و حمل و نقل دریایی، شرکت‌های نفتی دولتی و پالایشگاه‌های بزرگ در چین با افزایش خرید نفت خام روسیه، باعث جلوگیری از سقوط بهای نفت آن کشور شده و در نتیجه خریداران کوچکتر چینی را مجبور کرده‌اند به بازار عرضه‌کنندگان نفت ارزان‌تر بروند.
 به این ترتیب، خریداران کوچکتر با قبول خطر نقض تحریم‌ آمریکا، متقاضی اصلی نفت تحریمی ایران و ونزوئلا شده‌اند که با تخفیف مناسب به بازار عرضه می‌شود.
"
119,اقتصاد,بازداشت مرد آمریکایی در ارتباط با قتل یک گردشگر زن در آلمان,گردشگری |  آلمان |  صنعت گردشگری و تفریح |  اروپا | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 یک زن ۲۱ ساله در جریان بازدید از قلعه تاریخی نوی‌شوانستاین در جنوب آلمان هدف حمله قرار گرفته و بعد از پرت شدن از ارتفاع ۵۰ متری جان باخته است.
 دادستان‌ها گفتند مردی در روز چهارشنبه این زن را به درون یک تنگه هل داده است.
 دوست او که یک دختر ۲۲ ساله است هم با جراحات شدید در بیمارستان بستری است. این زن دوم سعی کرده بود مانع حمله شود.
 نام این دو زن فاش نشده است.
 پلیس گفت که یک مرد آمریکایی در ارتباط با این حمله دستگیر شده است.
 به گفته پلیس این توریست ۳۰ ساله که نام او فاش نشده ابتدا از صحنه گریخت اما در پی عملیاتی گسترده در روز چهارشنبه دستگیر شد و در شهر فاسن در ایالت بایرن در نزدیکی محل حادثه تحت بازداشت قرار گرفت.
 پلیس در بیانیه‌ای گفت که به اعتقاد آنها این مرد در یک مسیر پیاده‌روی در نزدیکی پل مارین‌بروک، که قلعه از آنجا منظره خوبی دارد، با این دو زن برخورد کرده بود. رسانه‌های آلمانی گزارش داده اند که این دو زن هم شهروند آمریکا هستند.
 او ابتدا آنها را به یک کوره‌راه مخفی هدایت کرد با این بهانه که مسیر رفتن به پل دشوار است و بعد به زن ۲۱ ساله حمله‌ور شد.
 پلیس بایرن در بیانیه‌ای گفت: «زمانی که زن ۲۲ ساله سعی کرد مداخله کند، مرد گلوی او را با دستانش فشرد و از یک شیبی تند به پایین هل داد.»
 ماموران گفتند که «فرض ما این است که مهاجم برای تعرض جنسی به نن ۲۱ ساله تلاش کرده است.»
 آنها می‌افزایند که مهاجم «سپس او را از شیب پایین انداخت، و این زن بعد از غلتیدن برای حدود ۵۰ متر در کنار دوست خود متوقف شد.»
 زن ۲۱ ساله با هلی‌کوپتر به بیمارستان منتقل شد اما در اثر جراحات وارده جان باخت. دوست او که در وضعیت وخیمی به سرمی‌برد هم بستری شده است.
 مظنون روز پنجشنبه در دادگاه منطقه‌ای کِمپتِن حاضر شد و قاضی محقق دستور حکم جلب و قرار بازداشت او را صادر کرد.
 توماس هورمان دادستان ارشد عمومی به خبرنگاران گفت که تحقیقات درباره حادثه تازه شروع شده است.
 نوی‌شوانستاین یکی از محبوب‌ترین جاذبه‌های گردشگری آلمان است و به گفته وزارت دارایی ایالت بایرن سالانه بیش از ۱.۳ میلیون نفر از آن بازدید می‌کنند.
 این قلعه در ۱۲۶ کیلومتری مونیخ در قرن نوزدهم ساخته شد و اقامتگاه اصلی حاکمان منطقه بود.
"
120,اقتصاد,بانک مرکزی آمریکا برای اولین بار از سال ۲۰۲۲ نرخ بهره را ثابت نگاه داشت,اقتصاد جهان |  امور بانکی |  ایالات متحده آمریکا |  بازار مسکن | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 بانک مرکزی آمریکا که برای بیش از یک سال مشغول افزایش منظم نرخ بهره بانکی بوده است، روز چهارشنبه گفت که در نشست تازه خود آن را افزایش نخواهد داد.
 این بانک نرخ سود را در محدود ۵ تا ۵.۲۵ درصد نگاه داشت و گفت نیازمند زمان است تا تاثیر افزایش بهره در یک سال گذشته را ارزیابی کند.
 بانک مرکزی در تلاشی برای مهار تورم، از ماه مارس ۲۰۲۲ تاکنون ۱۰ بار نرخ بهره را افزایش داده است.
 نشانه‌ها حاکیست که مقام‌های بانک انتظار دارند نرخ بهره در ادامه سال باز هم افزایش پیدا کند، به طوری که تا پایان سال به چیزی بیش از ۵.۵ درصد رسیده باشد.
 نرخ تورم در آمریکا نسبت به اوج آن در سال پیش کاهش چشمگیری داشته است، که پس از فروکش کردن شوک ناشی از جنگ اوکراین بر بهای مواد غذایی و انرژی است.
 با این حال جرومی پاول، رئیس بانک مرکزی، گفت که این نهاد هنوز منتظر شواهدی از کاهش «قطعی» تورم است.
 او گفت: «ما شاهد پیشرفت خیلی زیادی نیستیم. باید تمرکز روی این موضوع را حفظ کنیم.»
 وزارت کار آمریکا روز سه‌شنبه گزارش داد که بهای کالاهای مصرفی در دوازده ماه منتهی به ماه مه ۴ درصد رشد کرد، که ۰.۱ درصد بالاتر از ماه قبل بود.
 تورم ۴ درصدی بالاتر از نرخ دو درصدی است که بانک مرکزی قابل قبول می‌داند. قیمت بسیاری از اقلام غیر از مواد غذایی و انرژی به تدریج درحال افزایش است.
 بانک مرکزی آمریکا در تلاش برای مهار تورم، نرخ بهره را به بالاترین سطح از سال ۲۰۰۷ رسانده است.
 افزایش بیشتر، بعد از یک وقفه، مشابه اقدامی است که بانک‌های مرکزی کشورهایی مثل استرالیا و کانادا انجام داده‌اند. بانک مرکزی اروپا هم احتمالا در نشست این هفته نرخ بهره را بالا خواهد برد.
 آقای پاول گفت که مقام‌ها برای ارزیابی این موضوع که اقتصاد چطور خود را با قیمت‌های بالاتر سازگار می‌کند وقت بیشتری می‌خواهند، چون آثار این تغییر به شکل هزینه بیشتر اقساط خانه، وام کسب و کار، کارت اعتباری و سایر موارد استقراض خودنمایی خواهد کرد.
 بهای بالاتر استقراض قاعدتا باید تقاضا برای وام خانه، گسترش کسب و کار و سایر فعالیت‌ها را کاهش دهد که در نهایت به سرد شدن موتور اقتصاد و کاهش فشار بر بهای کالاها منجر خواهد شد.
 اما علیرغم برخی برخی فشارها، مثل کاهش شدید فروش مسکن، اقتصاد عملکردی خیلی بهتر از انتظار خیلی‌ها داشته است.
 براساس اعلامیه بانک مرکزی اکنون انتظار می‌رود که اقتصاد امسال یک درصد رشد کند که بیش از پیش‌‍بینی ماه مارس است. پیش‌بینی می‌شود آمار بیکاری هم ۴.۱ درصد باشد که کمتر از تخمین‌های قبلی است.
 آقای پاول گفت که معلوم نیست بانک مرکزی در نشست بعدی خود چه تصمیمی خواهد گرفت، اما کاهش نرخ بهره در سال جاری را خیلی بعید می‌داند.
 دایان سوانک، اقتصاددان ارشد در «کِی پی ام جی» در آمریکا، گفت که مردم نباید در آینده نزدیک انتظار کاهش نرخ سود را داشته باشند.
 او گفت که اقتصاد به طور کلی «گرایش خیلی بیشتری به تورم» پیدا کرده که به فاکتورهایی مثل افزایش تنش‌های ژئوپولیتیکی و رویدادهای شدید آب و هوایی - که اخلال بیشتری در عرضه مواد غذایی و بهای آن ایجاد می‌کند - مربوط است.
"
121,اقتصاد,آیا ایران و ونزوئلا می‌توانند با کمک همدیگر صنعت نفت خود را نجات بدهند؟,اقتصاد جهان |  نفت و گاز |  روابط خارجی ایران |  ایران |  ونزوئلا |  اقتصاد ایران | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 همزمان با سفر ابراهیم رییسی به کاراکاس، ایران و ونزوئلا با امضای چند قرارداد همکاری، تلاش خود را برای توسعه صنعت نفت و پتروشیمی در دو کشور اعلام کردند.
 ادعا شده که با امضای این قراردادها، همکاری در حوزه نفت و پتروشیمی بین ایران و ونزوئلا توسعه می‌یابد و ظرفیت‌های بالقوه دو کشور در این صنعت‌ها به بهره‌برداری درآمده و توسعه می‌یابد.
 احیای پالایشگاه‌ها و پتروشیمی‌ها، افزایش تولید و صادرات نفت و محصولات پتروشیمی را در پی دارد و به علاقه‌مندان به همکاری اقتصادی در این زمینه فرصت‌های مناسبی را ارائه می‌دهد.
 با توجه به تداوم تحریم‌ها ایران سعی کرده است تا روابطش را با کشورهای تحت تحریم غرب گسترش دهد.
 یکی از کشورهایی که در دو دهه گذشته از این نظر در صدر اولویتهای سیاست خارجی ایران بوده، ونزوئلاست.
 در این سالها تماس‌های زیادی بین دولتمردان دو طرف برقرار شده و حتی ایران برای تامین بخشی از انرژی مورد نیاز ونزوئلا در بازه‌های زمانی مختلف، اقدام به ارسال سوخت به این کشور کرده است.
 ایران و ونزوئلا در مجموع حدود ۴۰ درصد از ذخایر نفت جهان را در اختیار دارند، اما هر دو کشور با تحریم‌های یک جانبه آمریکا علیه صنعت نفت روبه‌رو هستند. و هر دو کشور نتوانسته‌اند با توجه به این منابع غنی نقش مهمی در بازار انرژی ایفا کنند و شرایط بد اقتصادی خویش را بهبود بخشند.
 مهرماه گذشته جواد اوجی وزیر نفت، از راه‌اندازی نخستین پالایشگاه فراسرزمینی ایران به نام «ال‌پالیتو» در ونزوئلا و پالایش روزانه ۱۰۰ هزار بشکه نفت خام میدان‌های کشور در این پالایشگاه خبر داده بود.
 در اردیبهشت سال گذشته و در جریان سفر وزیر نفت ایران به آمریکای لاتین، ایران و ونزوئلا با امضای هشت قرارداد و تفاهمنامه در حوزه نفت و کشاورزی، تلاش خود را برای توسعه همکاری‌های اقتصادی در شرایط تحریم‌ها نشان داده بودند.
 از جمله قراردادهای مهم امضا شده، قرارداد بازسازی و تعمیرات اساسی پالایشگاه «ال‌پالیتو» در ونزوئلا بود که ارزشش در حدود ۱۱۰ میلیون یورو برآورد شده بود.
 ایران پیش از انقلاب علاقه‌مند به توسعه پالایشگاه‌های فراسرزمینی در کشورهایی مانند آفریقای جنوبی و هند بود. هدف ایران در آن زمان این بود که با توسعه این پالایشگاهها به سوی بازارهای آمریکا و اروپا حرکت کند.
 دیپلماسی فعال انرژی، یک استراتژی بین‌المللی است که در آن کشورها از طریق ارتباطات دیپلماتیک و توافقات انرژی، برای تقویت روابط بین‌المللی و تحقق منافع ملی خود در حوزه انرژی، فعالیت می‌کنند.
 این استراتژی شامل ایجاد توافقات و قراردادهای انرژی، تسهیل تجارت انرژی و همکاری در زمینه توسعه فناوری‌های پاک و انرژی‌های نو است.
 هدف اصلی دیپلماسی فعال انرژی، تأمین امنیت انرژی، توسعه پایدار و بهره‌وری بالا در بخش انرژی، و تعامل موثر با سایر کشورها در مسائل مرتبط با انرژی است.
 این استراتژی بر مبنای تبادل منافع و همکاری گسترده در حوزه انرژی، به منظور تحقق توسعه پایدار، کاهش انجمن کربن، و تأمین نیازهای انرژی جهانی بر پایه همکاری بین‌المللی متمرکز است.
 بحران انرژی و حمله روسیه به اوکراین فرصت مناسبی برای تهران و کاراکاس برای ایفای نقش مهم در امنیت جهانی انرژی بود.
 آمریکا برای حل بخشی از بحران انرژی حتی بخشی از تحریمهای ونزوئلا را برداشت و به شرکت‌های آمریکایی مجوز فعالیت دوباره در صنعت نفت ونزوئلا صادر کرد. اما ایران از این فرصت بهره نگرفت و حتی خود در زمستان با بحران گاز کمبود گاز طبیعی روبرو شد.
 جواد اوجی با اشاره به وجود چهار پالایشگاه نفتی با ظرفیت پالایش روزانه یک میلیون و ۴۰۰ هزار بشکه نفت در ونزوئلا گفت که به دلیل تحریم‌ها و مهاجرت متخصصان خارجی، این پالایشگاه‌ها تا به حال در وضعیت نامعلومی قرار داشته اند.
 به گفته اوجی با آغاز دولت سیزدهم و توجه به دیپلماسی انرژی، فعالیت‌ها و مذاکرات در زمینه توسعه و تعمیرات اساسی این پالایشگاه‌ها را آغاز کرده‌اند و صادرات نفت و مشتقات گازی را از این پالایشگاه‌ها آغاز کرده‌اند.
 بر اساس گفته‌های وزیر نفت، پس از توسعه در حوزه پالایشگاهی، به مجتمع‌های پتروشیمی این کشور که به دلیل تحریم‌ها غیرفعال بودند، روی آورده‌اند. اوجی افزود بکه ونزوئلا بیش از ۱۲ میلیون تن ظرفیت تولید محصولات پتروشیمی نظیر آمونیاک، اوره و پلی‌اتیلن را دارد.
 فرهاد احمدی، مدیرعامل شرکت ملی مهندسی و ساختمان نفت، با اشاره به بازسازی و انجام تعمیرات دوره‌ای و نگهداری پالایشگاه ونزوئلا توسط ایران، گفت که تامین قطعات و خدمات فنی مهندسی برای پالایشگاه «ال‌پالیتو» در ونزوئلا توسط ایران انجام شده و بیش از ۷۰ درصد پیشرفت در این فرآیند صورت گرفته است.
 همچنین، ایران بیش از دو میلیون قطعه ساخت داخلی را به ونزوئلا ارسال کرده است تا کار تکمیلی این پروژه انجام شود.
 سرمایه گذاری ایران در زیر ساخت‌های انرژی ونزوئلا می‌تواند به عنوان موفقیت ایران در بخش صدور خدمات مهندسی در صنعت نفت ارزیابی شود. اما همکاری دو کشور در بخش انرژی نمی‌تواند همه نیازهای فنی و تجهیزاتی صنعت انرژی دو کشور را فراهم کند.
 تداوم تحریم‌ها باعث کاهش تدریجی نقش این کشور در بازار نفت شده است. بدون منابع مالی و تکنولوژی شرکت‌های غربی، ظرفیت تولید و صادرات نفت هر کشور نه تنها کاهش یافته است بلکه باعث بروز مشکلات متعدد در بخش پالایشگاه ونزوئلا نیز شده است.
 هر چند ادعا شده بود که ایران با راه اندازی پالایشگاه فراسرزمینی در وزن رولا می تواند با سرعت بیشتری تحریم‌ها را دور بزند، اما در شرایط فعلی، امکان داشتن پالایشگاه‌های فراسرزمینی برای ایران می‌تواند فقط به عنوان یک تضمین برای امنیت انرژی محسوب شود. اگر ایران یک سیستم توزیع در یک کشور اروپایی داشته باشد، می‌توانست بخشی از تولیدات نفتی خود را به صورت امن صادر کند و در صورت عدم برطرف شدن تحریم‌ها، به بازارهای جهانی وارد شود.
 در حال حاضر، در شرایط تحریم، ایران تنها می‌تواند پالایشگاه‌های فراسرزمینی خود را در کشورهایی مانند ونزوئلا، که خود نیز تحریم هستند، راه‌اندازی کند؛ وضعیتی شبیه به پالایشگاه ایران در آفریقای جنوبی در دوران پهلوی که در نهایت به دلیل تحریم‌های آپارتاید، ایران مجبور به فروش سهام آن شد.
 دیپلماسی انرژی در ایران نیاز ابهامات بسیاری دارد. اگرچه بسیاری از ناظران حوزه انرژی معتقدند که پتانسیل خوبی برای همکاری تهران و کاراکاس در زمینه انرژی وجود دارد، اما بهره‌بردن از این فرصت بالقوه به رفع تحریم هر دو کشور نیاز دارد. تا آن زمان همکاری مقطعی دو کشور در بخش انرژی تامین کننده تنها بخش کوچکی از بحران‌هایی را که این دو کشور در حوزه انرژی با آن دست و پنجه نرم می‌کنند، حل و فصل خواهد کرد.
"
122,اقتصاد,آمریکا دادن مجوز به عراق برای آزادسازی مشروط حدود ۳ میلیارد دلار دارایی‌ ایران را تایید کرد,نفت و گاز |  ایران |  اقتصاد ایران |  عراق | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 دولت آمریکا صدور مجوز برای آزاد شدن نزدیک به سه میلیارد دلار پول ایران که در عراق مسدود شده را تایید کرده است.
 طی روزهای اخیر بعضی مقام‌های ایرانی و همچنین مقامهای ارشد عراقی در این باره صحبت کرده بودند.
 متئو میلر، سخنگوی وزارت خارجه آمریکا در یک نشستی خبری ضمن تائید آزادسازی این منابع آن را مشروط خوانده است.
 او به خبرنگاران گفته ایران فقط قادر به دسترسی به پول خود در حساب‌هایی در عراق برای مقاصد «بشردوستانه» است.
 محمد مخبر، معاون اول ابراهیم رئیسی امروز (چهارشنبه ۲۴ خرداد) هم در حاشیه جلسه هئیت دولت ایران گفته: «در رابطه با پول‌های بلوکه شده باید گفت که در برخی کشورها، آزاد شده و در مابقی هم مقدمات آزاد شدن فراهم شده تا مسائل به نتیجه برسد.»
 او البته به جزئیات بیشتری در باره پول‌های مسدود شده در سایر کشورها-نظیر کره جنوبی- اشاره نکرد.
 چهار روز پیش خبرگزاری رویترز به نقل از یک مقام ارشد وزارت خارجه عراق خبر داده بود که با مجوز آمریکا، بغداد می‌تواند ۲ میلیارد وهفتصد و شصت میلیون دلار از بدهی‌های خود را بابت خرید گاز و برق به ایران پرداخت کند.
 بر اساس این گزارش احمد صحاف، سخنگوی وزارت خارجه عراق، در بیانیه ای اعلام کرد در گفت‌وگوهای فواد حسین، وزیر خارجه این کشور، با همتای آمریکایی‌اش در ریاض، پیشرفت‌هایی در مورد بازپرداخت بدهی‌های عراق به ایران به دست آمده است.
 با اینکه عراق برای تامین انرژی وابستگی زیادی به واردات از ایران دارد اما تحریم‌ها علیه ایران، انتقال این پول به ایران را دچار مشکل کرده است.
 بعضی منابع در وزارت خارجه عراق می‌گویند این بدهی از طریق بانک تجارت عراق منتقل خواهد شد؛ گفته شده که این بدهی‌ها برای زائران ایرانی و واردات مواد غذایی به ایران، هزینه خواهد شد.
 البته این اظهارات را منابع ایرانی هم تائید کرده بودند و نحوه هزینه هم پیشتر تائید شده بود.
 یحیی آل اسحاق، رئیس اتاق بازرگانی ایران و عراق، پیش از تائید وزارت خارجه آمریکا گفته بود: « خوشبختانه طبق شنیده‌ها حدود سه میلیارد دلار از منابع ایران در عراق آزاد شده و برای تامین ارز مورد نیاز حجاج و خرید کالاهای اساسی تخصیص پیدا کرده است.»
 درباره میزان بدهی عراق به ایران ارقام متفاوتی منتشر شده اما بر اساس اظهارات دو طرف این رقم بسیار فراتر از سه میلیارد دلاریست که آزاد شده است.
 عراق، به ویژه در ماه‌های گرم سال، با کمبود برق مواجه می‌شود و برای تداوم تأمین انرژی، به واردات گاز طبیعی و برق از ایران وابستگی زیادی دارد.
 تعویق این بدهی‌ها طی سال‌های گذشته در مواردی به توقف یا اختلال موقت صادرات از ایران هم منجر شده بود.
 البته منابع مالی ایران به دلیل تحریم‌ها در کشورهای دیگر هم مسدود شده؛ از جمله در کره جنوبی که طی سال‌های اخیر بحث‌های فراوانی بر سر آن بوده است.
 رسانه‌های ایران طی سال‌های اخیر مکررا خبرهایی درباره قوت گرفتن آزادسازی منابع مسدود شده در دیگر کشورها منتشر کرده‌اند که بعضی فعالان بازار این دست اقدامات را «خبردرمانی» برای کاهش التهاب بازار ارز عنوان کرده‌اند.
 رسانه‌های ایران امروز از سفر محمدرضا فرزین، رئیس بانک مرکزی ایران به قطر خبر دادند.
 گفته شده هدف از این سفر توسعه «همکاری‌های پولی و بانکی» بین دو کشور و افزایش رایزنی پولی، بانکی و اقتصادی با همسایگان ایران است.
 اما سفرهای اخیر آقای فرزین به کشورهای همسایه ایران محدود نبوده است.
 او اوایل خرداد ماه برای دیدار با مقام‌های صندوق بین‌المللی پول راهی واشنگتن شده بود؛ بعضی ناظران هدف از این سفر را رایزنی برای دریافت وام از این نهاد اعلام کردند.
 عبدالناصر همتی، رئیس بانک مرکزی ایران در دولت حسن روحانی با کنایه در شبکه‌های اجتماعی خود نوشته بود: «امیدوارم (او و هیئت همراه) بتوانند با دفاع از حق ایران، تسهیلات صندوق را برای گشایش ارزی بگیرند.»
 آقای همتی البته تلویحا انتقاد کرده و گفته بود: «هرچند، همین اقدامات ما در سال۹۹-۹۸، با کارشکنی یاران دولت فعلی و البته آمریکا، به نتیجه نرسید و کشور هزینه داد.»
 اقتصاد ایران یا چالش‌های فراوانی روبروست؛ به غیر از مشکلات مرتبط با کسری بودجه، افزایش نرخ تورم بخصوص در اقلام خوراکی و مسکن، معیشت بسیاری را تحت تاثیر قرار داده است.
 بانک مرکزی ایران نرخ تورم اردیبهشت امسال را ۵۵/۷ درصد اعلام کرده است.
 ابراهیم رئیسی در تلاش برای احیای اقتصاد ایران، مدتیست دست به تغییراتی در تیم اقتصادی خود زده است.
 اما بعید بنظر می‌رسد با توجه به حجم مشکلات ساختاری در ایران و نگاه دستوری او به اقتصاد، این اقدامات دست‌کم در کوتاه مدت چاره‌ساز باشد.
"
123,اقتصاد,مدرس تربیت پاسداری، وزیر صنعت، معدن و تجارت ایران شد,دولت ایران |  مجلس ایران |  ایران |  اقتصاد ایران | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 عباس علی‌آبادی با رای نمایندگان مجلس ایران، وزیر صنعت، معدن و تجارت شد و به کابینه ابراهیم رئیسی راه یافت.
 او از نظامیان سپاه پاسداران است که در دانشگاه تربیت پاسداری امام حسین تدریس کرده است. آقای علی‌آبادی پیش از این مدیرعامل «گروه صنعتی مپنا» بوده که در کار ساخت سد و نیروگاه است.
 ٰرسانه‌های ایران می گویند که او دکترای مهندسی مکانیک از دانشگاه خواجه نصیرالدین طوسی با گرایش کنترل دارد.
 نامه معرفی آقای علی‌آبادی دو روز پیش در مجلس شورای اسلامی اعلام وصول شده بود و امروز (۲۳ خرداد ۱۴۰۱)، نمایندگان آن مجلس با ۱۸۷ رای موافق، ۵۸ رای مخالف، ۸ رای ممتنع و ۲ رای باطله، به او رای اعتماد دادند. مجلس ایران ۲۹۰ کرسی دارد که امروز ۲۵۵ نماینده در صحن حاضر بودند.
 ابرهیم رئیسی، رئیس جمهور ایران، که به ونزوئلا سفر کرده در جلسه رای اعتماد آقای علی‌آبادی حاضر نبود اما محمد مخبر، معاون اول رئیس جمهور، به مجلس رفته بود.
 به گزارش رسانه های ایران، به غیر از معاون اول، غلامحسین اسماعیلی رئیس دفتر رئیس جمهور و محمد اسلامی، رئیس سازمان انرژی اتمی، علی‌اکبر محرابیان، وزیر نیرو و صولت مرتضوی وزیر تعاون، کار و رفته اجتماعی از سوی دولت در این جلسه حضور داشتند.
 عباس علی‌آبادی در نطق دفاعیه خود گفت که «تا قبل از این‌که به مجلس بیایم انگیزه بنده به اندازه الان نبود چرا که اکنون می‌خواهم ثابت کنم که ما می‌توانیم. این تحقق آرمان‌های انقلاب اسلامی است. ۴۰ سال است که دشمن تلاش می‌کند که بگوید شما نمی‌توانید و روی نقاطی دست می‌گذارد که ثابت کند ما نمی‌توانیم».
 جلال محمودزاده نماینده مخالف آقای علی آبادی در نطق خود گفت: «آقای علی آبادی شما که سابقه فراوانی در زمینه نظامی داشتید آیا بهتر نبود به جای پذیرش این مسئولیت کلیدی در همان مسئولیت قبلی باقی می‌ماندید؟ امسال سال افزایش تولید و مهار تورم است چرا در برنامه‌های خود اشاره‌ دقیقی به این موضوع نداشتید؟»
 آقای محمودزاده خطاب به آقای علی‌آبادی گفت: «در رابطه با صنایع خودروسازی و صنایع معدنی در برنامه شما اهداف مشخصی دیده نمی‌شود. خودروهای بی‌کیفیت داخلی جان هزاران نفر از هموطنان را می‌گیرد و هر وزیری که برای وزارت صنعت، معدن و تجارت معرفی می‌شود، ابتدا در برنامه‌های خود از ساماندهی صنعت خودروسازی سخن می‌گوید اما بعد از انتخاب در دام مافیای خودروسازی می‌افتد.»
 محمدمهدی زاهدی از نمایندگان موافق، گفت «علی آبادی کسی است که سال ها در دوران جنگ حضور داشته و در بهترین دانشگاه های کشور تحصیل کرده و باید قدردان چنین مدیران و افراد خبره، تیزهوش و فهیم باشیم».
 آقای زاهدی گفته «سوابق خدمتی ایشان حضور و مدیریت در ابرپروژه هایی مانند پل سازی، سد سازی، ساخت نیروگاه های پیشرفته و صنایع ریلی پیشرفته و شروع عملیات برای تولید خودروهای برقی همراه با بهره برداری، بهره وری و بهینه سازی بر اساس فناوری های نوین است که یکی از ویژگی های مهم وزیر پیشنهادی است».
 رضا فاطمی‌امین، وزیرپیشین صنعت، معدن و تجارت ایران، دهم اردیبهشت امسال از سوی مجلس برای دومین بار استیضاح شد اما نتوانست رای اعتماد مجدد به دست آورد و از سمت خود عزل شد.
 در روزهای پیشین از استیضاح، چند نفر از نمایندگان حامی کنارگذاشتن رضا فاطمی‌امین گفته بودند که او در استیضاح قبلی از طریق اعمال نفوذ و تحویل خودروهای شاسی بلند به ده‌ها نماینده، رای مثبت آنها را جلب کرده بود تا در این سمت باقی بماند.
 خود او این اتهام را رد کرده بود اما رئیس بازرسی دفتر ریاست جمهوری، مدتی بعد موضوع را تایید کرد.
 خبرگزاری میزان، وابسته به قوه قضائیه جمهوری اسلامی ایران، می‌گوید احمد علیرضا‌بیگی، نماینده مجلس شورای اسلامی، که پیش از این موضوع «۷۵ حواله خودرو شاسی بلند برای نمایندگان مجلس را با هدف مسکوت کردن استیضاح وزیر صنعت، معدن و تجارت» مطرح کرده بود، رسما از سوی دادسرا متهم شده است.
 آقای علیرضابیگی می گوید که ابراهیم رئیسی هم از موضوع حواله خودروهای شاسی بلند، مطلع بوده است.
"
124,اقتصاد,موسس جمعیت امام علی: تجارت جنسی دختران و استفاده از کودکان آسیب‌دیده در نیروی سرکوب رواج دارد,کودک آزاری |  قاچاق مواد مخدر |  کودکان |  روسپی گری |  زندانیان سیاسی |  فقر | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 شارمین میمندی‌نژاد‌، بنیان‌گذار خیریه «جمعیت امام علی» در نخستین‌ مصاحبه‌اش بعد از آزادی از زندان و خروج از کشور، از کودکان آسیب‌دیده‌ای می‌گوید که در ساختارهای نظام تبدیل به نیروی سرکوب سپاه پاسداران و نهادهای امنیتی در اعتراض‌های مردمی می‌شوند.
 آقای میمندی‌نژاد در گفت‌وگو با بهمن کلباسی، گزارشگر بی‌بی‌سی فارسی در نیویورک، توضیح می‌دهد که چگونه یافته‌ها و گزارش‌های این جمعیت درباره دست داشتن بخش‌هایی از حکومت در شبکه‌های قاچاق مواد مخدر و تجارت جنسی دختران زنگ خطر را برای نهادهای حکومتی به صدا درآورده و باعث برخورد با این خیریه شد.
 او از خوراندن دارو به او و دیگران در زندان،‌ تهدید اعضای خانواده و بازجویی‌های خشن و دادگاه «تفتیش عقایدی» گفت که در نهایت به انحلال این جمعیت خیریه و محروم کردن هزاران کودک از خدمات آن منجر شد.
 جمعیت امام علی سال ۱۳۷۸ در وزارت کشور ایران ثبت شد و پیش از انحلال یکی از بزرگ‌ترین و پرآوازه‌ترین نهادهای غیردولتی بود که برای حمایت از کودکان و خانواده‌های فقیر و زنان سرپرست خانواده فعالیت می‌کرد.
 اوایل تیرماه ۱۳۹۹ دفتر این جمعیت بعد از دو دهه فعالیت پلمب شد و شارمین میمندی‌نژاد و دو نفر دیگر از مدیران آن بازداشت شدند. آقای میمندی‌نژاد ۱۲۹ روز در بازداشت بود و اواخر همان سال، دادگاه رای به انحلال جمعیت امام علی داد.
 در این گزارش بخشی از روایت‌ها و دیدگاه‌های شارمین میمندی‌نژاد را درباره فعالیت جمعیت امام علی و دلایل برخورد با آن را مرور می‌کنیم که در مصاحبه با بهمن کلباسی،‌ خبرنگار بی‌بی‌سی فارسی در نیویورک مطرح شد.
 آقای میمندی‌نژاد می‌گوید اولین مطالب علیه جمعیت امام علی را روزنامه کیهان و شخص حسین شریعتمداری،‌ مدیر مسئول و نماینده رهبر جمهوری اسلامی در این موسسه نوشت و رسانه‌های حکومتی دیگر هم این خیریه را هدف حمله و اتهام قرار دادند.
 او می‌گوید با وجود شکایت جمعیت امام علی و محکوم شدن حسین شریعتمداری برای اولین بار در دادگاه، مخالفان این جمعیت در داخل حکومت توانستند در حوزه‌های نفوذ اصلی خود، یعنی دادگاه‌های امنیتی، جلوی فعالیت این خیریه برای «جامعه‌سازی و حرکت مردمی و مدنی» را بگیرند.
 به گفته آقای میمندی‌نژاد «توهم خدا پنداری حکومت که ما مالک همه چیز هستیم»، به جایی رسید که «یا باید جمعیت امام علی ملک ما باشد و بر ادبیات ما بگردد یا دیگر آن را برنمی‌تابیم».
 او می‌گوید حکومت هر گونه گزارش درباره معضلات اجتماعی را با انگ «سیاه‌نمایی» رد می‌کند، در حالی که وضعیت به مرحله‌ای رسیده که «طبقه متوسط هم به دلیل ناکارآمدی‌های سیاسی و اقتصادی در حال فروپاشی است.»
 یکی از مسائل حساسی که جمعیت امام علی درباره آن تحقیق می‌کرد و آقای میمندی‌نژاد هم در سخنرانی‌های خود در ایران به آن اشاره کرده، وضعیت مشکوک توزیع مواد مخدر در مناطق محروم و فقیرنشین به ویژه میان کودکان بود.
 موسس جمعیت امام علی به بی‌بی‌سی فارسی گفت که این خیریه شاهدی بر ناکارآمدی بخش‌هایی از سیستم بود که «قطعا در توزیع و فروش مواد مخدر دست دارند.»
 او می‌گوید این شبکه «از توزیع نان در ایران هم قوی‌تر و بهتر عمل می‌کند،‌ مواد به سرعت و به راحتی به دست مشتری می‌رسد و بسیاری جاها حتی فکر می‌کنید که مواد مخدر سوبسید دارد».
 او می گوید یکی از دلایل برخورد با جمعیت امام علی گزارش‌هایی بود که این خیریه با تصویربرداری و مستندسازی از این بحران به وزارت کشور و نهادهای امنیتی ارائه داده بود.
 به گفته آقای میمندی‌نژاد بعد از دستگیری او و مدیران جمعیت،‌ ماموران امنیتی تمام آرشیو صدا و فیلم‌هایی را که درباره این تحقیقات وجود داشت، با خود بردند.
 آقای میمندی‌نژاد می‌گوید برآوردش این بوده که در سال بیش از ۳۰ میلیارد دلار فقط درآمد مصرف مواد مخدر بوده است.
 او از روندی تکراری می‌گوید که در آن بعد از هر جنبش یا اعتراضی،‌ سرکوب و آسیب‌دیدگی و سرخوردگی‌های اجتماعی جوانان رخ می‌دهد و بعد از آن بلافاصله توزیع گسترده مواد مخدر صورت می‌گیرد.
 موسس جمعیت امام علی در توضیح نمونه‌ای از شیوه عملکرد «کاسبکاران» مواد مخدر در داخل سیستم و نظام می‌گوید: «ما می‌دیدیم که وقتی مواد مخدر وارد یک محله می‌شود،‌ آن محله «‌قرمز» می‌شود، قیمت خانه‌های آن سقوط می‌کند، و بعد یک نفر می‌رود تمام آن خانه‌ها را می‌خرد. بعد می‌بینید که آدم‌های آسیب‌دیده را کوچ می‌دهند تا کاربری محله را با ساختن برج و بارو عوض کنند و با این کار قیمت مسکن در آن محل دوباره بالا می‌رود. این رد پا در همه جا دیده می‌شود، در حوالی کرج، در کرمان و در مشهد دیده می‌شود؛ ردپای حضور مواد مخدر برای کاسبی از مردم.»
 موسس جمعیت امام علی که محور فعالیتش حمایت از کودکان آسیب‌دیده بود،‌ به عنوان نمونه‌ای دیگر از سوء استفاده سازمان یافته از کودکان در ایران به وضعیت زباله‌گردی اشاره می‌کند و می‌گوید بر اساس آماری که در اختیار داشتند درآمد پیمانکاران زباله‌گردی - که نیروی اصلی کار آن را کودکان تشکیل می‌دهند - حدود شش هزار میلیارد تومان بوده است اما «از این درآمد فقط ۱۲۰ میلیارد به شهرداری داده می‌شود. بقیه‌اش کجا می‌رود؟ پول مواد مخدر کجا می‌رود؟»
 بهره‌کشی جنسی از دختران آسیب‌دیده در ایران یکی دیگر از بحران‌های اجتماعی است که جمعیت امام علی به آن اعتراض داشت.
 آقای میمندی‌نژاد می‌گوید تجارت جنسی دختران آسیب‌دیده در مکان‌هایی مانند اطراف امام‌زاده‌ها به شکل صیغه کودکان انجام می‌شود:
 «می‌بینید که کنار یک امامزاده دفتر ازدواج و طلاق است و هم‌زمان بعضی از نهادها و خیریه‌های وابسته به آقایان هم در این فضاها حضور دارند چون صیغه را امر با برکتی می‌دانند. دیدیم که نوعی توریسم فحشا در کشور دارد اتفاق می‌افتد.»
 او از کودکی می‌گوید که «حدود ۲۰ بار در این ازدواج‌ها به فروش رسیده،‌ جابجا شده، آسیب دیده، باردار شده و سقط کرده است.»
 جمعیت امام علی این گزارش‌ها را برای بخش‌هایی از دولت و مجلس می‌فرستاده غافل از آن که «همان آقایانی که دارند این فضاها را ایجاد می‌کنند زودتر گزارش‌های ما را می‌خوانند،‌ زودتر خبردار می‌شوند و زودتر برای آسیب زدن به ما برنامه‌ریزی می‌کنند.»
 در جریان اعتراض‌های گسترده بعد از کشته شدن مهسا امینی، صدها نفر از اعضا و هواداران جمعیت امام علی در بیانیه‌ای به استفاده از کودکان در سرکوب مردم انتقاد کردند و گفتند: «از برخی کودکان می‌شنویم که همکلاسی‌هایشان را با دادن چند کیسه آذوقه، برای سرکوب به خیابان فراخوانده‌اند تا نه از حق خود، که از ناحق به دفاع برخیزند.»
 شارمین میمندی‌نژاد در مصاحبه با بی‌بی‌سی فارسی از ساختارهایی در حکومت ایران گفت که کودکان آسیب‌دیده را به نیروهای سرکوب تبدیل می‌کند:
 «وقتی کودکی مکرر هدف آسیب‌های اجتماعی قرار می‌گیرد و حمایت نمی‌شود،‌ وارد ساختارهایی مانند زندان می‌شود… ما در دوره‌ای متوجه شدیم که آقایان دارند از این ساختارها استفاده می‌کنند و از آنها نیرو [برای سرکوب] می‌گیرند،‌ وقتی این بچه وارد چنین ساختارهایی می‌شود، و من او را ندیده‌ام و به او کمک نکرده‌ام، راحت‌تر در صورت من ساچمه می‌زند.»
 آقای میمندی‌نژاد می‌گوید شاکی پرونده او قرارگاه ثارالله سپاه پاسداران است که «بخشی از نیروهای سرکوب آن هیچ گونه انصاف و انسانیت و اخلاقی ندارند و از آن عبور کرده‌اند. این بخش در آن ساختارها بزرگ شده‌اند و پرورش یافته‌اند،‌ در ساختارهایی که ما حضور نداشتیم.»
 قرارگاه ثارالله سپاه تامین امنیت پایتخت را بر عهده دارد و نقشی اساسی در سرکوب اعتراض‌ها ایفا می‌کند.
 موسس جمعیت امام علی با طرح و توضیح این معضلات اجتماعی ریشه مخالفت جمهوری اسلامی با نهادهای مستقل را در عملکرد آنها در موارد زیر خلاصه می‌کند:
 «ناظر شدن جمع مطالبه‌گر جوان بر بی‌کفایتی‌های حکومت تغییر الگوهای مفهوم‌سازی که نظام به عنوان الگوهای معنوی برای خودش تصاحب کرده و اتفاقا با همان‌ها معنویت در حال از دست رفتن است.
 تلاش برای جامعه‌سازی در مقابل فضای قبیله‌ای که خواست بخشی از حاکمیت است»
 به گفته آقای میمندی‌نژاد حکومت تلاش می‌کند افراد را «در هپروت تفکر خودش غرق کند و وانمود کند که اوضاع خیلی خوب است و ما همه بهشتی هستیم، در حالی که ما همه داریم جهنم شهرمان را می‌بینیم.»
 او می‌گوید دلیل اصلی برخورد با نهادهای اجتماعی مانند جمعیت امام علی این است که «کاسبکاران دینی که به فکر بقا و ادامه حکومت خود هستند از این حمایت‌ها و حرکت‌ها خوششان نمی‌آید.»
 در بخشی از حکم انحلال جمعیت امام علی،‌ این خیریه به تلاش برای تخریب نهادهای قدرتمند حکومتی مانند کمیته امداد،‌ ستاد اجرایی فرمان امام،‌ بنیاد مستضعفان و آستان قدس رضوی متهم شده است.
 آقای میمندی‌نژاد می‌گوید چنین اتهامی به معنای آن است که «یک جمع بسیار کوچکی که نه سرمایه و نه قدرت این نهادها را دارد، نه چیزی را غصب کرده و نه توانایی غصب دارد، با جاهایی مقایسه می‌شود که فقط اسم دین را دارند،‌ در حالی که از عمل به دین واهمه دارند.
 این بنیادهای کاسبکارانه دیگر هیچ نسبتی با فقرا ندارند. اقبال به ما باعث شد که نهادهای حکومتی احساس خطر کنند.»
 آقای میمندی‌نژاد درباره سخت‌ترین تجربیات خود در مدت ۱۲۹ روز بازداشتش به «بحران دارویی» در زندان اشاره می‌کند.
 او می‌گوید علاوه بر داروهایی که در غذاها می‌ریختند زندانیان را وادار می‌کردند که داروهای اعصاب مانند ضد اضطراب و افسردگی یا داروی خواب‌آور مصرف کنند و ناگهان این داروها را قطع می‌کردند. چنین وضعیتی «مرا دیوانه می‌کرد که در خیلی از آدم‌ها دیدیم یا به خودکشی می‌کشاند که آن را هم دیدیم یا زندانیان را وادار به اعتراف اجباری می‌کرد.»
 او می‌گوید احساس می‌کرده حتی روان‌پزشک بیمارستان بقیه‌الله (متعلق به سپاه) تلاش می‌کرده او را تخلیه اطلاعاتی کند و نقاط ضعفش را در اختیار بازجوها قرار دهد.
 هم‌زمان با بازداشت آقای میمندی، زهرا رحیمی همسر او هم که مدیرعامل جمعیت امام علی بود، دستگیر شده بود و این مسئله فشار روانی شدیدی روی او گذاشته بود:
 «من همواره دچار این توهم بودم که همسرم الان کجاست و چطور است. مرتب در ذهن من کرده بودند که همسرت را می‌گیریم و به خانه امن می‌بریم… بعضی اوقات با انواع داروهایی که می‌دادند آنقدر حالم بد می‌شد که جلوی دوربین [بازجویی] خودزنی می‌کردم.»
 آقای میمندی‌نژاد می‌گوید بحران‌های دارویی زندان هنوز او را رها نکرده است:‌ «وقتی کسی از زندان بیرون می آید همه فکر می‌کنند آزاد شده اما فشارهای بسیار مرگبارتری برایش به وجود می‌آید. مکرر من و خانواده‌ام را تهدید کردند. این تهدیدها در رسانه‌هایشان هم بود، و بعد هم که شاهد ویران کردن جمعیت امام علی به چشم خودمان بودیم.»
 با وجود این موسس جمعیت امام علی می‌گوید تعداد زیادی از داوطلبان جمعیت -هر چند نه با عنوان رسمی- همچنان در ایران مشغول به کار هستند و کسانی هم که از ایران خارج شده‌اند تلاش می‌کنند به آنها کمک کنند.
 او دلیل اصلی خروج خود از کشور را تلاش برای ادامه فعالیت جمعیت امام علی خارج از ایران عنوان می‌کند و می‌گوید «با وجود آن که حکومت به دنبال این بود که اسم و رسم جمعیت را که در جامعه بین‌الملل هم شناخته شده است، بگیرد و به انحصار خود درآورد، اما ما موفق شدیم جمعیت را به خارج از کشور منتقل کنیم.»
 جمعیت امام علی یک سال بعد از تشکیل و ثبت در ایران در شورای امور اقتصادی و اجتماعی سازمان ملل متحد عضو شده بود.
 آقای میمندی‌نژاد می‌گوید با وجود تمام سختی‌ها و ملامت‌ها بعد از جدا شدن از کودکانی که «عاشقانه دوستشان داشتیم» و به خاطر آسیب‌های شدید و کمرشکنی که در این مدت مردم ایران دیده‌اند، تلاش‌ها باید ادامه پیدا کند «با این امید که معجزه آزادی سرزمین‌مان روزی اتفاق بیفتد.»
"
125,اقتصاد,قول مدیر جدید توییتر برای تبدیل این شبکه اجتماعی به «منبع دقیق اطلاعات»,فن‌آوری |  توییتر |  کسب و کار |  شبکه‌های اجتماعی | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 لیندا یاکارینو، مدیر جدید توییتر، یک هفته بعد از تحویل گرفتن این پست از ایلان ماسک طرح‌های خود برای این شبکه اجتماعی را تشریح کرده است.
 او می‌گوید که توییتر «ماموریت دارد به دقیق‌ترین منبع زنده اطلاعات در جهان بدل شود.»
 آقای ماسک در ماه آوریل سال گذشته توییتر را خریدار کرد، اما رویکرد او در مقابله با انتشار اطلاعات نادرست در این شبکه با انتقادهای زیادی مواجه شده است.
 در یک ماه گذشته مدیر بخش اعتماد و ایمنی توییتر استعفا داده و توییتر از پایبندی به راهنمای داوطلبانه اتحادیه اروپا در زمینه جلوگیری از انتشار اطلاعات غلط دست برداشته است.
 خانم یاکارینو در یک رشته توییت که همچنین برای کارمندان شرکت ای‌میل شد، هدف آقای ماسک دایر بر اینکه توییتر باید «فضای عمومیِ جهانی» را دگرگون کند تکرار کرد.
 او گفت این کمک خواهد کرد «تمدن بشری با مبادله بدون فیلتر اطلاعات و دیالوگی آزادانه درباره چیزهایی که برای ما بیشترین اهمیت را دارد پیش برود.»
 آقای ماسک که خود را «طرفدار مطلق آزادی بیان» توصیف می‌کند از سیاست‌های قبلی توییتر برای تعدیل محتوی انتقاد داست و استدلال می‌کرد که این شبکه باید محلی واقعی برای آزادی بیان باشد.
 اما اقدامات او برای احیای حساب‌های کاربری راستگرایان که خود در آنها شریک است، و تسهیل مقررات تعدیل محتوی باعث خروج آگهی دهندگان از توییتر شده است. بنابه گزارش‌ها درآمد شرکت در ماه دسامبر نسبت به سال قبل ۴۰ درصد افت کرد.
 آقای ماسک از زمان خریداری توییتر به بهای ۴۴ میلیارد دلار، زیر فشار بوده است کسی را برای هدایت شرکت انتخاب و بر سایر کسب و کارهایی مثل شرکت خودروسازی تسلا و شرکت فضایی اسپیس اِکس تمرکز کند.
 آقای ماسک که اخیرا بار دیگر عنوان ثروتمندترین فرد جهان را نصیب خود کرد، روز ۱۲ مه اعلام کرد که خانم یاکارینو ظرف شش هفته به عنوان مدیر اجرایی توییتر جانشین او خواهد شد.
 با این حال خانم یاکارینو زودتر از موعد مورد انتظار کار خود را شروع کرد، که درست چند روز بعد از استعفای رئیس بخش اعتماد و ایمنی - مسئول تعدیل محتوی - بود.
 خانم یاکارینو به خاطر کمک به هدایت «ان بی سی یونیورسال» در خلال تلاطم بزرگ این صنعت در اثر تحولات مربوط به فناوری مشهور است.
 او در نقش سابق خود بخش فروش آگهی «ان بی سی یونیورسال» را بازسازی کرد و بانی خدمات فیلم اینترنتی (استریمینگ) «پیکاک» در سال ۲۰۲۰ شد.
 او اکنون هدایت بخش کسب و کار توییتر را به عهده دارد، بخشی که در سودآوری دچار مشکلات زیادی شده است.
 آقای ماسک همچنان رئیس اجرایی توییتر و افسر ارشد فناوری آن است.
"
126,اقتصاد,بانک مرکزی ایران: تورم ۶ درصد بالاتر از نرخ اعلامی مرکز آمار است,ایران |  تورم |  اقتصاد ایران |  بازار ارز | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 بانک مرکزی ایران می‌گوید نرخ تورم اردیبهشت امسال ۵۵.۷ درصد بوده که ۶.۶ درصد بیشتر از نرخ تورمی است که مرکز آمار برای این ماه اعلام کرده است.
 محمدرضا فرزین، رئیس کل بانک مرکزی ایران امروز در همایش سالانه سیاست‌های پولی و ارزی از کاهش نرخ تورم نقطه به نقطه در اردیبهشت‌ماه خبر داد؛ ولی عکسی که خبرگزاری تسنیم منتشر کرده، نشان می‌دهد طبق محاسبات این نهاد، شاخص اصلی تورم موسوم به نرخ تورم ۱۲ماهه در این ماه به ۵۵.۷ درصد افزایش پیدا کرده است.
 این نمودار نشان می‌دهد که بانک مرکزی هم مانند مرکز آمار، سال پایه محاسبات تورم را از ۱۳۹۵ به ۱۴۰۰ تغییر داده است.
 بررسی‌های بی‌بی‌سی فارسی پیش‌تر نشان داده بود که تغییر سال پایه در محاسبات مرکز آمار باعث شده بود نرخ رسمی تورم حدود چهار واحد-درصد کاهش پیدا کند.
 مرکز آمار - که از سال ۱۳۹۷ مرجع رسمی اعلام نرخ تورم شده است - قیمت‌ها را هم در شهرها و هم در روستاها بررسی می‌کند؛ ولی آمار بانک مرکزی معمولاً تنها مناطق شهری کشور را دربرمی‌گیرد.
 با وجود این اختلاف‌ها، بانک مرکزی نرخ تورم نقطه به نقطه (یعنی میزان رشد قیمت‌ها در اردیبهشت ۱۴۰۲ در مقایسه با اردیبهشت ۱۴۰۱) را ۵۹.۷ درصد برآورد کرده که تقریباً با رقم ۵۹.۸ درصد مرکز آمار یکسان است.
 از زمان روی کار آمدن ابراهیم رئیسی، مقام‌های دولت با استناد به آمار منتشرنشده بانک مرکزی، می‌گفتند شهریور ۱۴۰۰ که دولت را تحویل گرفته‌اند، نرخ تورم ۱۲ماهه تقریباً ۶۰ درصد بوده و توانسته‌اند آن را به میزان قابل توجهی کاهش دهند.
 ولی در ماه‌های اخیر، اختلاف نرخ اعلامی این دو نهاد کمتر شد و حالا برآورد بانک مرکزی از وضع تورم بدتر از مرکز آمار است.
 به گفته آقای فرزین، نرخ تورم نقطه به نقطه در خردادماه افت قابل توجهی پیدا می‌کند.
 ولی این اتفاق با توجه به جهش بی‌سابقه قیمت‌ها در خرداد پارسال در نتیجه حذف ارز ترجیحی واردات بعضی از کالاهای اساسی، کاملاً طبیعی است و لزوماً نشان‌دهنده موفقیت دولت و بانک مرکزی در مهار تورم نیست.
 ببنید: توضیحات بهرنگ تاج‌دین
 رئیس کل بانک مرکزی ایران همچنین در این همایش اعلام کرد که این نهاد از سال ۱۳۸۹ تا ۱۴۰۱ روی هم ۵۷ میلیارد دلار، یعنی تقریباً سالی پنج میلیارد دلار به بازار غیررسمی تزریق کرده است.
 به گفته محمدرضا فرزین این رقم شامل ۱۴.۶ میلیارد دلار اسکناس و ۴۲.۵ میلیارد دلار حواله ارزی بوده است.
 قیمت دلار در بازار غیررسمی در این مدت تقریباً ۵۰ برابر شده و از هزار تومان در سال ۱۳۸۹ به نزدیک به ۵۰ هزار تومان در هفته‌های پایانی ۱۴۰۱ رسید.
 آقای فرزین با دفاع از مداخله در بازار آزاد ارز، گفت این بازار بیش از حد به اخبار سیاسی، تحولات بین‌المللی و مسائل تحریمی حساس است.
 او پیشنهاد کاهش دخالت بانک مرکزی در بازار ارز را رد کرد و گفت شناور شدن نرخ ارز از شکل‌گیری اعتماد جلوگیری می‌کند.
 پیش‌تر دادگاه ولی‌الله سیف و احمد عراقچی، رئیس کل و معاون ارزی پیشین بانک مرکزی بابت مداخله در «بازار فردایی» ارز در اتهام «قاچاق ارز» مجرم شناخته بود.
 پیش‌نویسی که از لایحه برنامه هفتم توسعه منتشر شده، نشان می‌دهد دولت قصد دارد قانوناً به بانک مرکزی اختیار مداخله در بازار ارز و طلا را بدهد.
 محمدرضا فرزین که پیش‌تر قیمت ارز در بازار آزاد را «عددسازی» خوانده بود، اذعان کرد که تغییر این نرخ تا حد بسیار زیادی روی قیمت سکه طلا، خودروهای خارجی و مسکن در تهران تأثیر می‌گذارد.
 به گفته رئیس بانک مرکزی، ایران بیش از صد میلیارد دلار منابع ارزی در خارج دارد و بدون آزادسازی منابع ارزی بلوکه‌شده هم می‌تواند ثبات را در بازار ارز تأمین کند.
"
127,اقتصاد,«افزایش» کودکان کار در ایران؛ «۷۰ هزار کودک کار در تهران با آزارهای متعدد رو به رو هستند»,کودکان |  جامعه ایران |  اشتغال |  ایران | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 همزمان با روز جهانی مبارزه با کار کودکان،‌ یک عضو شورای شهر تهران از افزایش شمار کودکان کار در ایران خبر داد و گفت که این کودکان با «آزارهای متعدد روبه رو» هستند.
 سوده نجفی، رئیس کمیته سلامت شورای شهر تهران در جلسه روز یکشنبه ۲۱ خرداد ماه گفت که فقط در تهران «۷۰ هزار کودک کار» هستند.
 این رقم در حالی مطرح شده است که آمار رسمی از تعداد کودکان کار در ایران منتشر نشده و حتی در سایت صندوق کودکان سازمان ملل،‌ یونیسف درباره ایران هم چنین آماری ثبت نشده است.
 این عضو شورای شهر تهران با انتقاد از نبود یک نهاد «مشخص و رسمی در زمینه ساماندهی» کودکان کار گفت که با وجود متولیان متعدد،‌ آمار کودکان کار در ایران «به ویژه در شهر تهران روز به روز در حال افزایش است.»
 به گفته این عضو شورای شهر تهران، «۸۰ درصد این کودکان» غیرایرانی و از جمله کودکان مهاجر هستند.
 او همچنین از فعالیت «باندهای کار کودکان» در تهران انتقاد کرد و خواهان مقابله با این باندها شد.
 معضل قاچاق کودکان به عنوان نیروی کار ارزان از افغانستان به ایران وجود داشته است. هفت سال پیش، کمیسیون حقوق بشر افغانستان در هرات از قاچاق سیستماتیک هزاران کودکان به ایران ابراز نگرانی کرده بود.
 نبود عدالت اجتماعی، فقر و بحران اقتصادی از مهمترین عوامل افزایش شمار کودکان کار محسوب می‌شود و بسیاری از کودکان ناخواسته و به دلیل شرایط زندگی خود یا خانواده شان مجبور می‌شوند به جای تحصیل، کار کنند.
 احمد علوی، تحلیلگر مسائل اقتصادی ایران در گفتگو با بی‌بی‌سی فارسی، بحرانهای اقتصادی را عامل مهم افزایش شمار کودکان کار دانست و گفت که «تورم افسارگسیخته» که محصول «ناکارآمدی» حکومت است، باعث شده که کودکان بیشتری به جای درس خواندن، مجبور به کار کردن شوند.
 چند ماه پیش‌،‌ مرکز پژوهش‌های مجلس ایران، از افزایش شمار دانش‌آموزان بازمانده از تحصیل خبر داده بود و تعداد دانش‌آموزان بازمانده از تحصیل را در یک سال گذشته، ۹۱۱ هزار و ۲۷۲ کودک یا نوجوان اعلام کرد.
 در این گزارش افزایش فقر، بیکاری و گرانی از مهم ترین دلایل افزایش شمار دانش‌آموزان بازمانده از تحصیل عنوان شده بود.
 سازمان جهانی کار امسال اعلام کرد که در سراسر جهان ۱۶۰ میلیون کودک کار وجود دارد که نیمی از آنها یعنی حدود ۸۰ میلیون کودک پرخطرترین کارها را انجام می‌دهند.
 سازمان جهانی کار می‌گوید که پس از دو دهه که آمار کودکان کار در سراسر جهان روند کاهش داشته،‌ اما امسال رو به افزایش گذاشته است.
 بحران اقتصادی پس از همه گیری کرونا و جنگ از جمله عوامل اصلی این مساله عنوان شده است.
 شعار روزجهانی مبارزه با کار کودکان امسال «عدالت اجتماعی برای همه؛‌ پایان دادن به کار کودکان» است.
 به پیشنهاد سازمان جهانی کار، ۱۲ ‌ژوئن به عنوان «روز جهانی مبارزه با کار کودکان» تعیین شده است و هدف از تعیین این روز افزایش آگاهی و فعالیت‌ها در جهت جلوگیری و مبارزه با کار کودکان عنوان شده است.
 سازمان جهانی کار (ILO) در سال ۱۹۹۹ کنوانسیون مربوط به منع و اقدام فوری علیه کار کودکان را تصویب کرد و اولین روز جهانی مبارزه با کار کودکان در سال ۲۰۰۲ برگزار شد.
 خبرگزاری رکنا در گزارشی به مناسبت «روز جهانی مبارزه با کار کودکان» به مساله جمع آوری زباله در سطح شهر تهران و کودکان زباله گرد پرداخته است.
 در این گزارش با استناد به آمار سال ۱۳۹۹ شهرداری تهران آمده که افراد زباله گرد در سراسر ایران ۱۴ هزار نفر هستند که ۴ هزار و ۷۰۰ نفر از آنها که اغلب کودک هستند، در شهر تهران زندگی می‌کنند.
 در این گزارش از جمله آمده که ۹۰ اتباع غیرایرانی و مهاجران غیرقانونی هم به این کار می‌پردازند.
 خبرگزاری رکنا با یک کودک زباله‌گرد گفتگو کرده و از قول او نوشته که «ماهیانه حدود ۲۰ میلیون تومان» از این راه درآمد دارد که باید «ماهانه ۱۰ میلیون تومان را به پیمانکار شهرداری در منطقه بپردازند تا بتوانند در سطح منطقه آزادانه زباله‌های خشک را جمع کنند.»
 چرا فعالیت نهادهای مستقل برای کمک به این کودکان تحمل نمی‌شود؟ گفتگو با حسین قاضیان جامعه‌شناس و مرضیه محبی، وکیل دادگستری
"
128,اقتصاد,جهان خودرو؛ گام اول پورشه برای ساخت سریع‌ترین ماشین الکتریکی جهان,صنعت خودرو | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 این هفته در جهان خودرو: رونمایی کانسپتی از سوپرکار الکتریکی پورشه، مدل جدید ولوو که قرار است فروش کارخانه را دوبرابر کند، و معرفی همزمان سه شاسی‌بلند جدید لکسوس
 پورشه در ادامه برنامه‌ها‌یش برای بزرگداشت هفتاد و پنجمین سال تاسیس کارخانه از کانسپتی به نام میشن اکس (Mission X) رونمایی کرد. اولیور بلوم، مدیر خودروساز آلمانی می‌گوید این کانسپت الگویی برای نسل آینده سوپرکار پورشه است.
 ظاهر میشن اکس با الهام از ماشین‌های مسابقات لومان طراحی شده و مانند آنها درهایش رو به جلو و بالا باز می‌شود. پورشه می‌گوید از جمله ایده‌هایی که در این ماشین آزمایش کرده، شکل جدید چراغ‌ها است که ممکن است در مدل‌های آینده پورشه استفاده شود.
 پورشه معتقد است فن‌آوری کنونی باتری برای ساخت سوپرکار پورشه مناسب نیست و برای این کار به باتری‌هایی قوی‌تر و سبک‌تر نیاز است. آقای بلوم می‌گوید احتمالا این سوپرکار اواخر دهه جاری میلادی به بازار خواهد آمد.
 اطلاعات زیادی از قابلیت‌های فنی ماشین منتشر نشده، اما پورشه می‌گوید اگر میشن‌ اکس ساخته شود، سریع‌ترین ماشین تولید انبوه جهان خواهد بود. میزان سنجش کارخانه برای رسیدن به این هدف شکستن رکورد در پیست نوربرگ‌رینگ در آلمان است که از قدیمی‌ترین و سخت‌ترین پیست‌های اتومبیلرانی جهان است. خودروسازان از این پیست برای نمایش سرعت و شتاب محصولاتشان استفاده می‌کنند. در حال حاضر رکورد سرعت در نوربرگ‌رینگ در اختیار AMG ONE، سوپرکار مرسدس-بنز است.
 پورشه همچنین می‌گوید سوپرکار الکتریکی این کارخانه باید آنقدر سبک و قوی باشد که به ازای هر یک کیلوگرم وزنش یک اسب بخار قدرت داشته باشد. برای مقایسه، این نسبت برای ماشین تیم فراری که امسال در لومان قهرمان شد نزدیک یک و نیم کیلوگرم به ازای هر اسب بخار است.
 ولوو یک شاسی‌بلند الکتریکی به بازار عرضه کرده که می‌گوید ارزان‌ترین و پرشتاب‌ترین محصول کارخانه است. ولوو EX30 نقشی کلیدی در برنامه خودروساز سوئدی بازی می‌کند که می‌خواهد فروش محصولاتش را دوبرابر کند.
 ولوو می‌گوید کارخانه با استفاده از روش‌های خلاقانه توانسته کیفیت و لوکس‌بودن ماشین را حفظ کند و همزمان هزینه ساخت EX30 را کاهش دهد. مثلا بلندگوی ماشین از روی در به داشبورد منتقل شده تا ساخت درها ارزان‌تر و راحت‌تر شود. همچنین نمایشگر روبروی راننده حذف شده و همه اطلاعات در نمایشگر روی داشبورد نمایش داده می‌شود. باتری مدل‌های ارزان‌تر هم از فرمول شیمیایی لیتیم آهن فسفات استفاده می‌کند که ساختش ارزان‌تر است.
 بیشتر فن‌آوری‌های ماشین از جمله پلتفرمش از کارخانه جیلی، خودروساز چینی گرفته شده که مالک ولوو است. اما طراحی ماشین در سوئد انجام شده و مانند دیگر مدل‌های کارخانه ساده و الهام گرفته از الگوی طراحی اسکاندیناوی است.
 EX30 در سه مدل با باتری‌های مختلف عرضه می‌شود. قیمت ارزان‌ترین مدل حدود ۳۶ هزار دلار است. ماشین با این قیمت از مدل‌های الکتریکی بنز و ب‌ام‌و بسیار ارزان‌تر است و به راحتی با محصولات کارخانه‌هایی نظیر اپل، اسمارت و جیپ رقابت می‌کند.
 قوی‌ترین مدل این ماشین دو موتور الکتریکی دارد که در مجموع ۴۲۸ اسب بخار نیرو تولید می‌کند و شتاب صفر تا ۱۰۰ کیلومتر در ساعتش ۳.۶ ثانیه است. EX30 یک مدل با باتری‌های قوی هم دارد که با هر بار شارژ می‌تواند تا ۴۸۰ کیلومتر حرکت کند.
 شاسی‌بلند جدید ولوو به امکانات ایمنی متعددی مجهز است. از جمله سیستمی که چشم‌های راننده را سیزده بار در ثانیه رصد می‌کند و هنگام حواس‌پرتی و خستگی به او هشدار می‌دهد. یک فن‌آوری دیگر هم هنگامی که باز کردن درها باعث تصادف شود به سرنشینان هشدار می‌دهد.
 ولوو می‌خواهد تا سال ۲۰۲۵ فروشش را دوبرابر کند و به یک میلیون و ۲۰۰ هزار دستگاه برساند. این کارخانه همچنین اعلام کرده که قصد دارد سود فروش هر دستگاه ماشینش را از هفت درصد به هشت تا ده درصد افزایش دهد.
 لکسوس، خودروساز لوکس ژاپنی برای تقویت موقعیتش در بازار اروپا و آمریکای شمالی دو شاسی‌بلند جدید TX و LBX و نسل جدیدی از شاسی‌بلند GX به بازار عرضه کرده است.
 GX شاسی‌بلندی در محصولات لکسوس است که ترکیبی از قابلیت‌های آف‌رود و امکانات لوکس به خریداران ارائه می‌کند. نسل پیشین این ماشین چهارده سال پیش معرفی شد و دیگر توان رقابت با ماشین‌های جدیدی مانند لندروور دیفندر را نداشت.
 مهمترین تغییر در نسل جدید GX ظاهر ماشین است که با ظاهر مدل‌های جدید لکسوس هماهنگ شده است. فرم GX نسبت به قبل خشن‌تر شده و ماشین برای رانندگی در جاده‌های ناهموار مجهز‌تر است. اتاق هم به‌روز شده و امکاناتی لوکس از جمله نمایشگر بزرگ ۱۴ اینچی دارد.
 موتور GX شش سیلندر بنزینی توربو با قدرت ۳۵۴ اسب بخار است که از موتور هشت سیلندر نسل قبلی قوی‌تر است. یک موتور هیبرید هم در آینده با این مدل عرضه خواهد شد.
 لکسوس GX در ژاپن تولید می‌شود و از اوایل سال ۲۰۲۴ به بازار عرضه خواهد شد. قیمت ماشین اعلام نشده، اما قیمت پایه مدل‌های کنونی GX نزدیک ۶۰ هزار دلار است. فروش GX در سال‌های گذشته تقریبا ثابت بوده و هر سال حدود سی هزار دستگاه از آن در آمریکا فروخته می‌شود. لکسوس می‌گوید هدفش از عرضه نسل جدید حفظ همین میزان فروش است و انتظار افزایش فروش ندارد.
 شاسی‌بلند دیگری که لکسوس هفته گذشته رونمایی کرد، مدل کاملا جدیدی به نام TX است. TXپاسخی به تقاضا برای شاسی‌بلندهای هفت‌نفره در بازار آمریکا است.
 معمولا ردیف سوم در شاسی‌بلندهای هفت‌نفره جای کمی دارد، اما مدل‌های زیادی به بازار آمده که امکانات و فضای بیشتری برای سرنشینان ردیف آخر فراهم می‌کنند و مورد توجه خانواده‌های پرجمعیت قرار گرفته‌اند.
 لکسوس برای جا نماندن از این روند، TX را از پایه برای هفت سرنشین طراحی کرده و ادعا می‌کند راحتی و امکانات سرنشینان ردیف سوم به اندازه دو ردیف دیگر ماشین است.
 TX بر روی پلتفرم لکسوس RX، پرفروش‌ترین مدل کارخانه ساخته شده، اما از آن کشیده‌تر است. فرم ماشین بیشتر به یک استیشن شاسی‌بلند شبیه است و با این که جلوپنجره‌اش شکل همیشگی لکسوس را حفظ کرده، ولی طرح آن کمی با محصولات دیگر کارخانه متفاوت است.
 TX را می‌توان با یک موتور چهار سیلندر بنزینی یا هیبرید سفارش داد. ماشین در آینده با یک موتور هیبرید-الکتریکی هم عرضه خواهد شد که ۴۰۶ اسب بخار قدرت دارد.
 TX هفتمین شاسی‌بلند لکسوس است. با آمدن این مدل اکنون سه شاسی‌بلند این کارخانه برای هفت سرنشین صندلی دارد. TX در آمریکا تولید می‌شود و از پاییز به بازار عرضه خواهد شد. کارخانه هنوز قیمتی اعلام نکرده، اما پیش‌بینی می‌شود قیمت ماشین از ۵۰ هزار دلار به بالا باشد.
 سومین شاسی‌بلند لکسوس ویژه بازار اروپا طراحی شده است. در سال‌های گذشته فروش لکسوس در اروپا با وجود عرضه مدل‌های جدید افزایش زیادی نداشته است. لکسوس برای تغییر این وضع یک مدل جدید به نام LBX به محصولاتش اضافه کرده که قرار است از اوایل سال ۲۰۲۴ به بازار عرضه شود.
 LBX یک شاسی‌بلند کوچک شهری است که از نظر فنی اشتراک زیادی با تویوتا یاریس کراس دارد. اما لکسوس می‌گوید طراحانش این ماشین را از اساس متفاوت طراحی کرده‌اند تا به اندازه مدل‌های بزرگ کارخانه لوکس باشد.
 این تفاوت بیش‌تر از همه در اتاق ماشین است که با کیفیت بهتری ساخته شده و نمایشگر بزرگ‌تری دارد. همچنین مشتریان برای تعیین رنگ ماشین و طرح اتاق انتخاب زیادی دارند.
 لکسوس LBX با قیمتی حدود ۳۵ هزار یورو (۳۷ هزار و ۵۰۰ دلار) فروخته خواهد شد. این مدل با ماشین‌هایی نظیر آئودی Q2 و مینی کانتری‌من رقابت می‌کند. لکسوس امیدوار است با آمدن این ماشین فروش سالانه‌اش در اروپا ۲۵ هزار دستگاه بیشتر شود. این کارخانه سال گذشته ۷۰ هزار دستگاه ماشین در اروپا فروخت. ژاپن و استرالیا بازارهای دیگری هستند که LBX در آن فروخته خواهد شد.
"
129,اقتصاد,اقتصاد ایران؛ مصرف‌کننده، لای چرخ‌دنده مخالفان و موافقان «قیمت‌گذاری دستوری»,هزینه زندگی |  تحریم ایران |  ایران |  تورم |  بازار مسکن |  اقتصاد ایران | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 هفته گذشته یکی از نمایندگان مجلس ایران گفت که دولت موظف است کار قیمت‌گذاری بر روی مسکن را در شهرها و روستاها بر عهده بگیرد؛ اقدامی که در ادبیات اقتصاددانان «قیمت‌گذاری دستوری» خوانده می‌شود و موافقان و مخالفان پرشوری دارد.
 اقبال شاکری، عضو کمیسیون عمران مجلس گفت: «بر اساس مصوبه هفته گذشته مجلس، دولت موظف است با استفاده از فناوری‌های جدید و ابزارهای مربوطه قیمت‌گذاری پلاک‌های مسکونی شهری و روستایی را انجام دهد.»
 بعد از این مصوبه مجلس، علی بهادری جهرمی، سخنگوی دولت سیزدهم نیز از تعیین سقف اجاره‌بها مسکن، نظارت بر مشاوران املاک و اخذ مالیات مکرر از معاملات مسکن به عنوان برنامه‌های دولت برای کنترل بازار مسکن خبر داد.
 وقتی صحبت از قیمت‌گذاری دستوری می‌شود، گروه بزرگی از دولتمردان ایرانی، نمایندگان مجلس و اقتصاددانان به صراحت می‌گویند که با این روش برای کنترل قیمت‌ها مخالف هستند، زیرا آثار منفی اقتصادی‌اش از فوایدش بیشتر است.
 حتی در ماده چهارم از فصل مربوط به «رشد اقتصادی» در برنامه هفتم توسعه (۱۴۰۲ تا ۱۴۰۶) به صراحت آمده که به منظور تقویت رقابت‌پذیری در اقتصاد، قیمت‌گذاری کالا فقط به کالاهای اساسی مانند گوشت، روغن، برنج و کالاهایی از این دست اختصاص خواهد داشت.
 ولی وقتی پای عمل به میان می‌آید، در چهار دهه گذشته دولت به دلایل مختلف (از جمله حمایت از مصرف‌کنندگان)، در همه حوزه‌های اقتصادی مانند پولی، مالی، خدمات و محصولات مستقیما دخالت کرده و برای همه این موارد سقف و کف تعیین کرده و دستور داده که نباید ازنرخ‌های تعیین شده تخطی کرد؛ مساله‌ای که در نگاه کلان به مذاق فعالان اقتصادی خوش نمی‌آید.
 در مقابل، علی نقیب، رئیس کمیسیون صنعت و معدن اتاق بازرگانی تهران، اخیرا به خبرگزاری ایرنا گفت: « سایه سنگین نظام دستوری بر اقتصاد ایران چنان وسیع است که طی سال‌های گذشته پیامدهای ناگواری همچون کاهش اشتغال، فرار سرمایه و سود بردن عده‌ای رانت‌باز را به همراه داشته‌است.»
 واقعیت این است که هر وقت تورم شتاب می‌گیرد، این زخم قدیمی سر باز کرده و دعوای بین اقتصاددانان و فعالان اقتصادی، از دو طیف موافقان و مخالفان قیمت‌گذاری دستوری، اوج می‌گیرد.
 هر کدام از طیف موافقان و مخالفان دخالت دولت در بازارها می‌گویند که تجربه‌های جهانی زیادی برای اثبات ادعای آنها وجود دارد.
 مدافعان این دخالت‌ها می‌گویند که دولت‌ها در همه جای دنیا برای حمایت از مصرف‌کننده در بازارها دخالت کرده و قیمت‌ها را کنترل می‌کنند. به عنوان نمونه، نرخ حداقل دستمزد کارگران در بسیاری از اقتصادهای بازار آزاد توسط دولت‌ها تعیین می‌شود. یا مثلا برخی دولت‌ها در تعیین اجاره بها یا بازار سلامت و خدمات درمانی به شکل مستقیم دخالت می‌کنند.
 طرفداران دخالت دولت می‌گویند در شرایط فعلی ایران که نرخ تورم در بالای 50 درصد است، مصرف‌کننده تحت فشار است و دولت باید برای حمایت از مصرف‌کننده‌ها در بازار دخالت کند و قیمت‌ها را تثبیت کند. علاوه بر این، این گروه معتقدند که وقتی کشور تحریم است و تعادلی بین عرضه و تقاضا وجود ندارد، نباید بازار را به امان خود رها کرد.
 فرشاد مومنی به عنوان اقتصاددان موافق این دخالت‌ها در مقاله‌ای که در اقتصادآنلاین منتشر شده، نوشته است: «بازار بدون دخالت دولت، پروژه‌ای شكست‌خوره ‌است.»
 یکی دیگر از موافقان سفت و سخت قیمت‌گذاری دستوری و دخالت دولت در بازار، حسین راغفر اقتصاددان مشهور ایرانی است.
 آقای راغفر در آذر ۱۴۰۰ که تورم بسیار کمتر از امروز بود، به اعتمادآنلاین گفت: « تثبیت قیمت‌ها کار درستی بوده و موفق بودن قیمت‌گذاری دستوری کالاها در آینده مشخص می‌شود، ولی مجلس و دستگاه قضا با دولت همکاری ندارند و به همین دلیل قیمت‌ها دچار حباب هستند.
 او افزود: «اگر بازار واقعی شکل بگیرد به نفع مصرف کننده‌است که بازار مسیر خود را طی کند، ولی بازار ایران در اختیار الیگارشی است و آنها قیمت‌ها را دستکاری می‌کند. »
 بر اساس همین استدلال، راغفر اصرار دارد که دولت باید برای مبارزه با «بی‌نظمی‌های اقتصادی» در امور دخالت کرده و قیمت‌ها را کنترل کند.
 علاوه بر این، حکومت جمهوری اسلامی که سالانه درآمد قابل توجهی از محل منابع طبیعی مانند نفت و گاز دارد، با این انتظار روبه‌روست که برای حمایت از اقشار کم‌درآمدتر، وظیفه توزیع عادلانه ثروت را بر دوش بگیرد. یکی از راه‌های توزیع ثروت، کنترل قیمت‌هاست.
 ضمن این‌که میزان دخالت حکومت در بازار در ایران به طور کلی و گسترده بودن مناسبات فسادآفرین و رانتی که به تار و پود ساختار اقتصادی ایران نفوذ کرده به شکل خاص، استدلال‌های طرفداران اقتصاد بازار آزاد را در ایران به چالش می‌کشد. منتقدان می‌گویند اصولا در ایران بازار آزاد منصفانه‌ای که در آن رقابتی منصفانه در جریان باشد وجود ندارد و به همین دلیل هم اصرار بر عدم مداخله دولت در بازار، بیشتر تن دادن به خواسته نهادهای قدرت وابسته به حکومت است که به دنبال افزایش سود خود از فعالیت‌های اقتصادی هستند.
 در مقابل، مخالفان دخالت دولت در بازار و قیمت‌گذاری دستوری می‌گویند که قیمت‌گذاری دستوری اثراتی بلندمدت بر اقتصاد دارد و برای اثبات این ادعا به نمونه‌های تاریخی در کشورهای دیگر اشاره می‌کنند.
 مثلا یکی از نمونه‌های معروف و شکست خورده دخالت دولت در بازار و قیمت‌گذاری دستوری در دهه۷۰ میلادی در ایالات متحده امریکا اتفاق افتاد که به دلیل بحران انرژی در آن دوران، دولت نیکسون تصمیم به قیمت‌گذاری دستوری گرفت که در نهایت به بحران بزرگ انرژی در آن کشور منجر شد. البته در این کشور در همان زمان، اقتصاد سرمایه‌داری بازار آزاد به معنای واقعی حاکم بود و اصولا حکومت، مطلقا در سطحی که امروز در ایران می‌بینیم، اهرم‌های کنترل اقتصاد و جامعه و سیاست کشور را بدون نظارت دموکراتیک، در دست نداشت.
 بر اساس این دیدگاه، مهمترین نتیجه‌ای که قیمت‌گذاری دستوری در پی دارد کمبود عرضه و افزایش قاچاق است. مخالفان کنترل قیمت‌ها می‌گویند، همین حالا واقعی نبودن قیمت سوخت و برخی محصولات کشاورزی موجب شده تا این محصولات به کشورهای همسایه قاچاق شوند.
 محمود نجفی‌عرب، رئیس کمیسیون اقتصاد سلامت اتاق بازرگانی تهران که خود یکی از مخالفان قیمت‌گذاری دستوری است می‌گوید که طبق آمارهای گمرکی در سال ۱۳۹۹، میزان واردات انسولین نسبت به سال قبل از آن دو برابر بوده ولی در بازار کمیاب شد، چرا که به دلیل پایین بودن قیمت در داخل کشور، قاچاق معکوس به کشورهای همسایه صورت گرفت.
 مخالفان می‌گویند قیمت‌گذاری دستوری به نوعی دخالت دولت در بازار است و اجازه نمی‌دهد که مکانیزم بازار بر اساس عرضه و تقاضا، قیمت‌گذاری کند و این دخالت سبب به هم ریختن تعادل در بازار می‌شود. مثلا در سال گذشته به دلیل تعیین قیمت پایین گندم، کشاورزان محصول را نفروختند و به دامداران اجازه دادند تا دام‌های آنها در گندمزارها بچرند.
 اما فارغ از این اختلاف نظر تکلیف مصرف‌کننده چیست؟ آیا باید سیاست حمایت از مصرف‌کننده را رها کرد؟
 در پاسخ به این پرسش امیرحسین خالقی، نویسنده کتاب‌های اقتصادی و مدرس دانشکده مدیریت دانشگاه تهران به بی‌بی‌سی فارسی می‌گوید: «در شرایط فعلی ایران با توجه به فشارهای فراوان روی مصرف‌کنندگان نمی‌توان سراغ آزادسازی گسترده و یکباره قیمت‌ها رفت. چنین سیاستی نه ممکن است و نه حتی مطلوب. آزادسازی یکباره قیمت‌ها چه بسا سبب از هم پاشیدگی جامعه‌ شود. ولی این به معنای تجویز دخالت بی محابای دولت هم نیست، بلکه باید یک وضعیت بینابینی ایجاد کرد و به تدریج به سمت قیمت‌های واقعی بازاری حرکت کرد.»
 آقای خالقی معتقد است که «مطلوبیت مصرف‌کننده» باید همواره در جامعه و اقتصاد، اولویت اصلی باشد.
 اشاره این اقتصاددادن به یکی از نظریه‌های اقتصادی است که بر مبنای آن، مصرف‌کنندگان همواره به دنبال «مطلوبیت» (utility) حداکثری هستند و به همین دلیل ترجیح می‌دهند که ارزان‌ترین و بهترین کالا را خریداری کنند. بر پایه این نظریه این رفتار مصرف‌کنندگان، قیمت واقعی کالا را در بازار آزاد تعیین می‌کند.
 او می‌گوید: «وقتی اولویت‌های دیگری غیر از مطلوبیت مصرف‌کننده را در اقدامات خود دخیل کرده و قیمت‌ها را خارج از تعادل بازار تعیین کنیم یعنی قدرت چانه زنی بین مصرف‌کننده و تولیدکننده یا به زبان ساده‌تر رابطه درست میان خریدار و فروشنده را از بین بردیم ولی در شرایط سیاسی فعلی ایران و تورم نقطه به نقطه نزدیک به ۷۰ درصدی و تحریم‌های گسترده، نمی‌توان انتظار تحقق آزادی اقتصادی به شکل مناسب را داشت.»
 با این حال آقای خالقی معتقد است که قیمت‌گذاری دستوری باید به شکل کنترل شده انجام شود و به دخالت گسترده دولت در همه امور بازار (شبیه به وضعیتی که در اقتصادهای مبتنی بر برنامه‌ریزی مرکزی است) نشود. به بیان دیگر این اقتصاددان از یک مدل «تلفیقی» صحبت می‌کند که در برخی اقتصادهای سرمایه‌داری دموکراسی‌های لیبرال هم دیده می‌شود.
 آقای خالقی می‌افزاید: «برای رسیدن به توسعه به معنی رشد، رونق و پیشرفت، باید دخالت دولت در اقتصاد را روز به روز کمتر کرد، مالکیت را محترم شمرد و اجازه داد سازوکار قیمت کار خود را بکند تا بتوان امیدوار به تولید ثروت بود. افزون بر این نباید فراموش کرد که هر چه اقتصاد پیچیده تر می‌شود، توانمندی بورکرات‌های دولتی برای دخالت کمتر می‌شود و ناکارآمدی آنها بیشتر نمایان می‌شود. به همین دلیل در شرایط فعلی و در اقتصادی پیچیده مثل ایران نسخه‌های ساده و دم‌دستی خیلی به کار نمی‌آیند. اما می‌دانیم به محض اینکه قیمت‌گذاری دستوری را پیش می‌بریم، یعنی فروشنده را منع می‌کنیم که از قیمتی که بازار و تقاضا تعیین کرده تبعیت کند، باید منتظر ایجاد صف، سهمیه بندی و البته از بین رفتن کرامت انسان‌ها باشیم؛ چنانکه پیشتر هم تجربه کرده‌ایم.»
 این اقتصاددان یادآوری می‌کند که اگر در جریان قیمت‌گذاری دستوری، میزان سود تولیدکننده به حدی کاهش پیدا کند که او انگیزه اقتصادی کافی برای تولید را از دست بدهد، احتمال نایاب شدن کالا و خدمات وجود خواهد داشت.
 او می‌گوید: «از طرفی هم باید با ارائه برخی بسته‌های رفاهی که سازوکار بازار را به طور جدی متاثر نمی‌کنند، هوای مصرف‌کنندگان به ویژه کم‌درآمدها را داشت. البته نباید فراموش کرد که همه اینها باید با چشم‌انداز بهبود وضعیت اقتصاد و بازاری تر شدن آن در آینده نه چندان دور صورت گیرد.»
 آقای خالقی برای اثبات ادعای خود مثالی از زمان کرونا در ایران را مطرح کرده و می‌گوید: « برای الکل در زمان کرونا تقاضای زیادی ایجاد شد. دولت هیج دخالتی نداشت و سازوکار قیمت بطور طبیعی کار کرد. تولید الکل زیاد شد تاجایی که با افزایش عرضه حتی قیمت آن کاهش پیدا کرد. در مقابل برای ماسک‌های بهداشتی کنترل شدید و قیمت‌گذاری دستوری شکل گرفت و جالب اینکه ماسک نایاب شد و کسی سراغ تولید آن نرفت چون برای تولیدکننده صرفه اقتصادی نداشت.»
"
130,اقتصاد,« بازگشت عقلانیت به اقتصاد ترکیه؟»؛ مهمت شیمشک؛ وزیر دارایی جدید ترکیه کیست؟,اقتصاد جهان |  انتخابات ترکیه ۲۰۲۳ |  ترکیه | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 بعد از پیروزی رجب طیب اردوغان در انتخابات ریاست جمهوری ترکیه، مهمت شیمشک روز سوم ژوئن (۱۳ خرداد) به عنوان وزیر دارایی و خزانه‌داری منصوب شد.
 آقای شیمشک، اقتصاددان سابق شرکت مریل لینچ است که زمانی معاون اقتصادی نخست وزیر ترکیه در دولت آقای اردوغان بود. از نگاه سرمایه‌گذاران خارجی او عمدتا به عنوان چهره‌ای «طرفدار بازار» شناخته می‌شود.
 انتصاب او پیش‌بینی‌ها درباره چرخش به سوی سیاست‌های متعارف برای ایجاد ثبات در اقتصاد ۹۰۰ میلیارد دلاری ترکیه بعد از سال‌ها فشار شدید اقتصادی را افزایش داده است.
 دولت آقای اردوغان سال‌هاست که سیاست‌های اقتصادی غیرمتعارف در پیش گرفته که نمونه قابل توجه آن تلاش برای کاهش نرخ بهره با وجود تورم بالا است.
 این گونه سیاست‌ها به بحران شدید معیشتی،‌ سقوط ارزش پول ملی، ته کشیدن منابع ارزی خارجی و کسری بودجه شدید منجر شده است.
 مهمت شیمشک سال ۱۹۶۷ در خانواده‌ای کرد و کشاورز در استان باتمان در جنوب شرق ترکیه زاده شد. در دانشکده علوم سیاسی دانشگاه آنکارا اقتصاد خواند و تحصیلات تکمیلی را با بورس دولتی در دانشگاه اکسِتر بریتانیا ادامه داد.
 بعد از بازگشت به ترکیه در اتیبانک استخدام شد و بعد از آن چهار سال به عنوان اقتصاددان در سفارت آمریکا در آنکارا کار کرد.
 سال ۱۹۹۷ کارش را در بانک یواس‌بی در نیویورک شروع کرد و مدتی بعد به استخدام شرکت مالی مریل لینچ در بریتانیا در آمد. آقای شیمشک در این شرکت مدیریت بخش تحقیقات اقتصادی و راهبردی در حوزه اروپا، خاورمیانه و آفریقا را به عهده داشت.
 سال ۲۰۰۷ مریل لینچ را ترک کرد و به ترکیه برگشت تا با حزب عدالت و توسعه (حزب آقای اردوغان) نامزد انتخابات پارلمانی شود.
 او با پیروزی در انتخابات به عنوان نماینده استان غازی عینتاب به مجلس ترکیه رفت و متعاقبا عهده‌دار مسئولیتی در خزانه‌داری شد.
 مهمت شیمشک سال ۲۰۰۹ وزیر دارایی ترکیه شد و تا سال ۲۰۱۵ که به عنوان معاون نخست وزیر در امور اقتصادی معرفی شد، در آن مقام ماند.
 او سال ۲۰۱۸ بعد از آن که رجب طیب اردوغان با تغییر قانون اساسی اختیارات ریاست جمهوری را به شدت افزایش داد،‌ از سمتش کناره‌گیری کرد. از جمله اختیارات تازه رئیس جمهور، قدرت دخالت بیشتر در تصمیم‌های بانک مرکزی بود.
 آقای اردوغان در کابینه جدیدش در سال ۲۰۱۸، برات البیرق، دامادش را جانشین مهمت شیمشک در وزارت دارایی کرد و شروع به اجرای سیاست‌هایی کرد که بسیاری آن را سیاست‌های اقتصادی غیرمتعارف می‌دانستند.
 از آن زمان ترکیه دچار بحران ارزی شده، بخش بزرگی از منابع ارزی خارجی خود را از دست داده و تورم به رقم سرسام‌آوری رسیده است.
 مهمت شیمشک سال ۲۰۱۵ در مصاحبه‌ای تلویزیونی گفت: «من در روستایی در استان باتمان مدرسه رفتم. در کودکی مادرم را از دست دادم. پدرم با کارگری در مزارع کشاورزی امرار معاش می‌کرد… تا شش سالگی یک کلمه ترکی بلد نبودم. زبان ترکی را در ابتدایی یاد گرفتم… مادر و پدرم هیچکدام خواندن و نوشتن بلد نبودند و زبان ترکی هم نمی‌دانستند. ترکیه واقعا باید قدردان ثروت‌ها و منابع خود باشد. ترکیه باید قدر جایی را که به آن رسیده بداند.»
 آقای شیمشک روز ۴ ژوئن در آغاز کار خود به عنوان وزیر دارایی جدید ترکیه گفت:‌ «ما رفاه اجتماعی را افزایش خواهیم داد. برای رسیدن به این هدف، شفافیت، هماهنگی،‌ پیش‌بینی پذیری، آینده‌نگری و سازگاری با معیارهای بین‌المللی،‌ ارزش‌ها و اصول بنیادی ما خواهد بود. ترکیه گزینه دیگری جز بازگشت به حیطه عقلانیت ندارد. هدف اصلی ما رسیدن به ثبات قیمت‌ها برای دستیابی به رشد اقتصادی بالا و ماندگار است.»
 او در سخنرانی خود در این مراسم گفت: «بدون فوت وقت کارمان را با برنامه میان مدت شروع می‌کنیم. رسیدن به تورم یک رقمی در میان مدت برای کشور ما اهمیت حیاتی دارد. ما روز و شب برای بالا بردن پرچمی که به دست من داده شده،‌ تلاش خواهیم کرد. به امید خدا از این مقطع سربلند بیرون خواهیم آمد.»
 مهمت شیمشک سال ۲۰۱۴ در اوج برنامه خصوصی‌سازی به آناتولی، خبرگزاری رسمی ترکیه گفت: «هدف ما اطمینان از اجرای روشی مفیدتر و موثرتر برای ایجاد اشتغال بیشتر و فضای رقابتی‌تر در بخش‌های مختلف، افزایش کیفیت و ایجاد ساختاری است که همه از آن سود ببرند. ما به طور خاص این رویکرد را در بخش توزیع برق کشور پیشنهاد دادیم. با خصوصی‌سازی در این بخش، درآمد دولت بیشتر شده و خدمات بهتری به شهروندان ارائه شده است.»
 اوگور گورسس،‌ اقتصاددان روز سوم ژوئن توییت کرد:‌ «شیمشک برای پاکسازی ویرانه‌ای بزرگ به خدمت گرفته شده. او باید بداند که اجرای تصمیم‌هایی که او فکر می‌کند درست است،‌ زیر سایه قدرت یک نفر [اشاره به اردوغان] آسان نخواهد بود. با انتخابات محلی پیش رو که حدود ۹ ماه دیگر برگزار می‌شود،‌ این مسئله اهمیت بیشتری پیدا می‌کند… توصیه من این است که او بلافاصله از شفافیت و مسئولیت‌پذیری در بانک مرکزی،‌ بودجه و مرکز آمار اطمینان حاصل کند.»
 بوراک آرزوا، اقتصاددان هم در توییتی نوشت: «شیمشک نماد چرخش کامل دولت است. جبران اشتباهات از دست روی دست گذاشتن بهتر است. مردم بهای یک تجربه ناموفق را داده‌اند. امیدوارم اتفاقات بهتری بیفتد و فضای لازم برای کار او باز شود.»
 عبدالقادر سلوی، ستون‌نویس روزنامه حریت (طرفدار دولت) روز ۶ ژوئن نوشت:‌ «انتظارات برای اقتصاد بالاست. شیمشک آستین بالا زده و کار را شروع کرده است. دولت از طریق انتصاب شیمشک جلب اعتماد کرده است؛ گامی درست برای شروع کار. بعد از آن نوبت عمل است. باید فرصت قابل قبولی به تیم جدید اقتصادی داد. نه فقط به مهمت شیمشک بلکه جودت ییلماز، معاون رئیس جمهور و همین طور عمر بولات، وزیر تجارت که نام‌های مناسبی برای کار تیمی هستند.»
 عزیز چلیک،‌ استاد دانشگاه روز دوم ژوئن قبل از انتصاب مهمت شیمشک توییت کرد: «شیمشک بزرگترین مدافع سیاست‌های ریاضتی است. دوره احتمالی تصدی او به معنای آن است که روزهای خوبی در انتظار کارگران،‌ کارمندان و مستمری بگیران نیست. مهمت شیمشک زمانی گفت 'افزایش حداقل دستمزد ظالمانه است'... او معتقد است که بازار کار باید تا حد ممکن انعطاف‌پذیر باشد. این نوع انعطاف‌پذیری موهبتی برای کارفرماها و مصیبتی برای کارگران است.»
 فاتح اوزاتای، هم روز دوم ژوئن در مقاله‌ای در سایت خبری مستقل یتکین نوشت: «نام‌هایی که در تیم اقتصادی دیده می‌شود برای بازگرداندن اعتماد مهم است… اما کار تنها با نام‌ها پیش نمی‌رود. آیا این افراد می‌توانند روند بازگشت به عقلانیت را مرحله به مرحله پیش ببرند؟ آیا در کارشان [از طرف اردوغان] دخالت خواهد شد؟ آیا این بار تفاوت دارد؟ زمان مشخص خواهد کرد.»
"
131,اقتصاد,«مجوز آمریکا به عراق برای آزادی مشروط حدود ۳ میلیارد دلار از دارایی‌های ایران»,نفت و گاز |  تحریم ایران |  پرونده هسته ای ایران |  انرژی |  ژاپن |  ایالات متحده آمریکا | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 خبرگزاری رویترز به نقل از یک مقام ارشد وزارت خارجه عراق خبر داده است که با مجوز آمریکا، بغداد می‌تواند ۲.۷۶ میلیارد دلار از بدهی‌های خود را بابت خرید گاز و برق به ایران پرداخت کند.
 بر اساس این گزارش احمد صحاف، سخنگوی وزارت خارجه عراق، در بیانیه‌ای اعلام کرد در گفت‌وگوهای فواد حسین، وزیر خارجه این کشور، با همتای آمریکایی‌اش در ریاض، پیشرفت‌هایی در مورد بازپرداخت بدهی‌های عراق به ایران بدست آمده است.
 یک منبع وزارت خارجه عراق به خبرگزاری رویترز گفته است این پول از طریق بانک تجاری عراق منتقل می‌شود و تایید کرد که از آن باید فقط برای هزینه زائران ایرانی و مواد غذایی صادراتی به ایران، استفاده شود.
 پیشتر یحیی آل اسحاق، رئیس اتاق بازرگانی مشترک ایران و عراق، از آزادسازی بخشی از طلب ایران از عراق خبر داده بود و گفته بود: «مقداری از منابع بلوکه‌شده برای نیازهای حجاج تخصیص یافت و بخش دیگری از پول هم برای تامین کالاهای اساسی پرداخت شد.»
 این مقام اتاق بازرگانی ایران و عراق گفته بود که این مبلغ «حدود سه میلیارد دلار است.»
 خبرگزاری رویترز گزارش داده است که وزیر خارجه عراق در حاشیه کنفرانس روز پنج‌شنبه‌، در عربستان، که با شرکت وزیر خارجه آمریکا برگزار شد، این مجوز را از آنتونی بلینکن دریافت کرده است.
 اوایل خردادماه حسین امیرعبداللهیان، وزیر خارجه ایران، در تماسی تلفنی با فواد حسین، از «انتقال مالی و بانکی مربوط به سفر حجاج از محل اعتبارات جمهوری اسلامی از طرف عراق» قدردانی کرده بود.
 رسانه‌ها در ایران طلب این کشور از عراق را «حدود ۷ میلیارد دلار» برآورد کرده‌اند. این در حالی است که به گفته وزیر خارجه عراق در اسفند گذشته، میزان بدهی «۱۷ میلیارد دلار» است. فروردین گذشته هم محمدکاظم آل‌ صادق، سفیر ایران در عراق، هم گفته بود که ایران «۱۱ میلیارد دلار» از عراق طلب دارد.
 در سال‌های گذشته عراق بخشی از نیازهای انرژی‌اش را با گاز طبیعی و برق وارداتی از ایران تامین کرده است.
"
132,اقتصاد,«ابر بحران انرژی در ایران در حال گسترش است»؛ مرکز پژوهش‌های مجلس هشدار داد,نفت و گاز |  تحریم ایران |  انرژی |  ایران |  اقتصاد ایران | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 ایران در زمستان گذشته با کمبود گاز روبه‌رو شد. و حالا مرکز پژوهش‌های مجلس نیز آنچه را کارشناسان ماه‌هاست درباره‌اش صحبت می‌کنند، تایید کرد در صورت ادامه روند فعلی، کشور با چالش جدی‌تری در تامین گاز، به‌ویژه در فصل سرد سال، مواجه خواهد شد.
 در چهار دهه گذشته، ایران به سبب وجود مشکلات متعدد نتوانسته است نقش مهمی در بازار جهانی گاز ایفا کند.
 ایران به عنوان دومین دارنده ذخایر اثبات شده گاز طبیعی در دنیا، در زمستان گذشته با بحران کمبود گاز طبیعی روبرو شد. و شرایط به حدی بحرانی شد که وزارت نفت برای حل بحران کمبود گاز طبیعی، گاز مصرفی در واحدهای بزرگ صنعتی از جمله پتروشیمی، سیمان و فولاد را قطع کرد.
 این در حالی است که در دو سال گذشته، پس از بروز بحران انرژی و حمله روسیه به اوکراین، فرصت مغتنمی برای کشورهای تولید کننده ­گاز طبیعی به وجود آمد تا ضمن انعقاد قراردادی بلند مدت برای صادرات گاز طبیعی به ویژه ال ان جی، منابع مالی و تکنولوژی لازم برای افزایش ظرفیت تولید گاز طبیعی را فراهم کنند.
 ایران به دلیل تحریم‌ها و کمبود سرمایه‌گذاری خارجی از این خان نیز نصیبی نبرده است.
 در زمان ریاست جمهوری احمدی نژاد، زمانی که میزان تولید گاز طبیعی در ایران کمتر از میزان مصرف بود، وزارت نفت، ظرفیت واردات گاز طبیعی از ترکمنستان را افزایش داد، چرا که در آن بازه زمانی، همه گاز وارد شده از ترکمنستان در استان‌های شمالی ایران به مصرف می‌رسید.
 برای کارشناسان امنیت انرژی، این اقدام ایران در همان زمان نخستین نشانه‌هایی بود از احتمال وقوع بحران کمبود گاز در آینده نزدیک؛ به ویژه اینکه مصرف گاز طبیعی در کشور نیز سال به سال افزایش یافت.
 به گفته محمدرضا جولایی، مدیر دیسپاچینگ شرکت ملی گاز ایران، مصرف گاز طبیعی در کشور در سال ۱۴۰۱ به میزان ۲۴۲ میلیارد مترمکعب رسیده است که نشان دهنده افزایش بیش از ۳ میلیارد مترمکعب نسبت به سال گذشته (۱۴۰۰) است.
 یعنی بطور متوسط، مصرف گاز طبیعی کشور، روزانه ۴۵ میلیون متر مکعب افزایش داشته است.
 به گفته وی، از کل مقدار گاز مصرف شده، ۱۲۳ میلیارد مترمکعب از آن به سهم بخش خانگی، تجاری و صنایع غیر عمده است.
 همچنین ۴۸ میلیارد مترمکعب برای صنایع عمده و ۷۱ میلیارد مترمکعب به نیروگاه‌ها اختصاص یافته است.
 هفته گذشته، هیات دولت، برنامه­ هفتم توسعه کشور را تصویب کرد. طبیعتا صنعت نفت و گاز نقش مهمی در برنامه‌های توسعه­ ایران در دهه‌های گذشته داشته است. اما مشکل عمده­ صنعت انرژی ایران، عدم ظرفیت سازی مناسب در دهه‌های گذشته، هم زمان و متناسب با افزایش روند مصرف داخلی بوده است.
 هفته گذشته، مرکز پژوهش­‌های مجلس در گزارشی با عنوان، «مسائل راهبردی بخش انرژی در برنامه­ هفتم توسعه: ذخیره‌سازی گاز طبیعی»، به برخی چالش­‌های پیش­روی صنعت گاز طبیعی ایران اشاره کرد.
 بر اساس این گزارش ظرفیت ذخیره‌سازی گاز طبیعی در کشور حال حاضر حدود ۳.۴ میلیارد مترمکعب است و مخازن هیدروکربوری دارای پتانسیل ذخیره‌سازی بیش از ۲۰۰ میلیون مترمکعب گاز طبیعی را در روز دارند.
 این گزارش تاکید می‌کند که وزارت نفت باید برای حل بخشی از مشکل ناترازی، در طول برنامه­ هفتم توسعه اقداماتی را انجام دهد تا حداقل ۱۰ درصد از مصرف گاز از محل ذخیره‌سازی تأمین شود.
 در ادامه این گزارش با اشاره به ذخایر عظیم گاز طبیعی ایران، به وجود چالش جدی این بخش تاکید شده است.
 با رشد فزاینده­ مصرف و محدودیت در تولید، کشور با مشکل نا ترازی در تأمین فصلی گاز روبه‌رو شده است. در فصول گرم و سرد سال، اختلاف مصرف گاز طبیعی به صورت متوسط ماهانه به بیش از ۲۲۰ میلیون مترمکعب در روز می‌رسد.
 در گزارش مرکز پژوهش‌های مجلس تخمین‌زده شده که در سال ۱۴۲۰ میزان کل عرضه گاز طبیعی در روز به حدود ۸۹۸.۷ میلیون متر مکعب برسد، اما میزان مصرف همه بخش‌ها در همان سال برابر با ۱۴۱۰.۸ میلیون متر مکعب در روز خواهد بود.
 این تفاوت نشان از وجود ناترازی روزانه حدود ۵۱۲ میلیون متر مکعب در عرضه و مصرف گاز طبیعی دارد.
 ایران در دو دهه گذشته با سرمایه‌گذاری میلیاردی توانسته است اکثر فازهای میدان مشترک پارس جنوبی را به بهره برداری برساند. هر چند بروز تاخیر در تکمیل برخی پروژه ها باعث بروز خسارت زیادی به اقتصاد ایران نیز شد.
 تنها فازی که پس از دو دهه وزارت نفت نتوانسته است آن را به افتتاح برساند، فاز ۱۱ است.
 در دوران برجام، وزارت نفت با شرکت توتال، شرکت سی ان پی سی چین و شرکت پترو پارس، قراردادی برای تکمیل فاز ۱۱ پارس جنوبی، امضا کرد که با خروج آمریکا از برجام و اعمال تحریم‌­های آمریکا، شرکت­‌های خارجی از این پروژه کنار رفتند.
 با توجه به خروج شرکت‌های خارجی، وزارت نفت در صدد بهره گیری از منابع مالی و ظرفیت فنی شرکت‌­های داخلی برای بهره برداری از فاز ۱۱ پارس جنوبی برآمد.
 در دولت ابراهیم رئیسی ، با تمرکز بر تولیدی شدن فاز جدید، برنامه‌هایی مانند جابه‌جایی سکوی دریایی از فاز ۱۲ پارس جنوبی به محل فاز ۱۱ پارس جنوبی و حفاری چاه‌های تولیدی را اجرا کرد.
 انتظار می‌رفت که در زمستان سال ۱۴۰۱، تولید زودهنگام گاز از این فاز با میزان ۱۱ میلیون مترمکعب در روز آغاز شود. با این حال، این برنامه تا اوایل سال ۱۴۰۲ به تعویق افتاد.
 در بهار امسال، به دلایلی که توسط شرکت ملی نفت ایران اعلام نشده است، بهره‌برداری از فاز ۱۱ پارس جنوبی به تعویق افتاد و با توجه گفته‌های اخیر محسن خجسته‌مهر، مدیرعامل شرکت ملی نفت ایران، هنوز باید منتظر ماند. طبق این گفته‌ها، در ۲ تا ۳ ماه آینده، تولید گاز از این فاز مرزی میدان مشترک پارس جنوبی آغاز خواهد شد.
 میدان مشترک پارس جنوبی با مشکلی به نام «فشار افزایی» روبرو است که یکی از مشکلات کلیدی این میدان محسوب می‌شود.
 فشار گاز در این میدان گازی در حال کاهش است و وقتی به نقطه «شبنم» برسد، میعاناتی که همراه گاز خارج می‌شود، تبدیل به حالت مایع می‌شوند و به چاه بازگردانده می‌شوند و قابل بهره‌برداری نخواهند بود. این میعانات ارزشمند بوده و مانند نفت سبک در پالایشگاه‌ها مورد استفاده قرار می‌گیرند و بازار صادراتی خوبی دارند.
 علاوه بر این، فاز ۱۱ پارس جنوبی به تاسیسات مرتبط با پلفترم‌های هفت تا هشت تنی و همچنین ساخت پلتفرم ۲۰ هزار تنی نیاز دارد که در حال حاضر امکانش برای ایران وجود ندارد.
 به گفته محمد مشکین فام، مدیرعامل وقت شرکت نفت و گاز پارس، یکی از ویژگی‌های برجسته و منحصر به فرد در توسعه فاز ۱۱ پارس جنوبی نسبت به سایر فازهای این میدان گازی مشترک، طراحی و ساخت اولین تاسیسات تقویت فشار گاز است.
 باید خاطر نشان کرد که مشکل افت فشار در میدان پارس جنوبی از چند سال گذشته شروع شده و توان فنی شرکت‌­های داخلی برای تولید سکوهای ۲۰ هزار تنی و کمپرسورهای قوی، برای حل این مشکل جوابگو نیستند.
 جواد اوجی، وزیر نفت دولت سیزدهم، در تعداد زیادی از بیانیه‌ها و اخبار منتشر شده، اشاره کرده است که بررسی‌های وزارت نفت نشان می‌دهد صنعت نفت ایران نیاز به سرمایه‌گذاری حدود ۱۶۰ میلیارد دلاری در طی هشت سال دارد.
 او همچنین به موضوع سرمایه‌گذاری حدود ۸۰ میلیارد دلار برای صنعت گاز ایران نیز اشاره کرده است. این اظهارات نشان می‌دهد که وزیر نفت به ضرورت افزایش سرمایه‌گذاری در صنعت نفت و گاز ایران تاکید می‌کند.
 در تیرماه گذشته تفاهم نامه ۴۰ میلیارد دلاری بین شرکت ملی نفت ایران و شرکت گازپروم روسیه، به امضا رسید.
 حل مشکل افت فشار در میدان پارس جنوبی نیز یکی از بخش­‌های این تفاهم نامه­ ۴۰ میلیارد دلاری بود. اما با وجود گذشت تقریبا یک سال از امضای این تفاهم نامه، خبری از اجرایی شدن آن و حضور گازپروم در میدان پارس جنوبی نیست.
 وزارت نفت گزینه زیادی برای حل بحران گاز طبیعی در ایران، بر روی میز ندارد. شاید واردات گاز طبیعی از روسیه، بتواند بخشی از مشکل کمبود گاز طبیعی در ایران را حل کند.
 سال گذشته، برخی رسانه های داخلی از توافق ایران و روسیه برای واردات روزانه تا ۵۵ میلیون متر مکعب گاز طبیعی از روسیه خبر داده بودند، هر چند که این مورد نیز عملیاتی نشد.
 اگر برجام بزودی هم احیا شود، وزارت نفت نمی تواند در کوتاه مدت مشکل کمبود گاز طبیعی در ایران را حل و فصل کند. برای حل ریشه ای مشکلات صنعت گاز طبیعی ایران، تغییر استراتژی گاز طبیعی در ایران، شرط اساسی است.
 تعامل با جهان می تواند شرایط حضور شرکت‌های عربی در صنعت انرژی ایران را فراهم کند تا به تدریج هم مشکل افت فشار در میدان پارس جنوبی حل شود و هم دامنه ابربحران انرژی ایران مدیریت شود.
"
133,اقتصاد,حفیظه غایه ارکان رئیس جدید بانک مرکزی ترکیه شد,اقتصاد جهان |  ترکیه | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 رجب طیب اردوغان که سومین دوره ریاست جمهوری خود را در ترکیه آغاز کرده، حفیظه غایه ارکان را به عنوان رئیس جدید بانک مرکزی این کشور معرفی کرد.
 خانم ارکان که سابقه کار در شرکت‌های مالی و بانک‌ها در آمریکا را دارد، اولین زنی است در ترکیه که این سمت را برعهده می‌گیرد.
 به گفته تحلیلگران انتصاب او بخشی از تغییر آشکار در سیاست‌های اقتصادی آقای اردوغان است که منجر به تشدید بحران تورم در این کشور شده است.
 ارزش لیرترکیه در بازارهای مالی در سال‌های اخیر روندی به شدت نزولی داشته است.
 اما خبرنگاران می‌گویند که سوال کلیدی این است که به رئیس جدید بانک مرکزی تا چه حد استقلال داده می‌شود تا سیاست‌های پولی ترکیه را هدایت کند.
 حفظیه غایه ارکان، که از دانشگاه پرینستون مدرک دکترای مهندسی مالی دارد، پنجمین رئیس بانک مرکزی ترکیه در چهار سال گذشته است.
 خانم ارکان۴۳ ساله جانشین شهاب کاوجی اوغلو شده که دوره ریاستش با حمایت از سیاست آقای اردوغان در کاهش نرخ بهره باعث سقوط تاریخی ارزش لیر در سال ۲۰۲۱ شد و تورم را در سال گذشته به بالاترین سطح در ۲۴ سال گذشته رساند.
 بانک‌های مرکزی معمولا از افزایش نرخ بهره برای مقابله با تورم استفاده می‌کنند اما آقای اردوغان این کار را ""عامل اصلی همه بدبختی‌ها"" نامیده بود.
 آقای اردوغان و متحدانش استدلال می‌کنند که کاهش نرخ بهره باعث تقویت صادرات، سرمایه‌گذاری و اشتغال خواهد شد، حال آن که بسیاری از اقتصاددانان این میزان کاهش را غیرمسئولانه می‌دانند.
 به گفته تحلیلگران اقتصادی بانک مرکزی ترکیه در سال‌های گذشته استقلال خود را به دلیل تصمیم‌های آقای اردوغان از دست داده است.
 اما گفته می شود که با توجه به کاهش دخایر خارجی، تورم کنترل نشده و کسری در حساب‌های جاری، اکنون انتظار می‌رود که بانک مرکزی ترکیه نرخ بهره را از ۸.۵ درصد در ماه جاری بین ۲۰ تا ۲۵ درصد افزایش دهد.
"
134,اقتصاد,توپ ‌جمع‌کن امجدیه که به میلیونر محبوب سیلیکون ولی تبدیل شد,فن‌آوری |  کارآفرینی |  اپلیکیشن |  اقتصاد جهان |  کسب و کار |  رایانه |  ایران |  ایالات متحده آمریکا |  اقتصاد ایران |  تجارت اینترنتی | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 در دنیای تجارت و سرمایه‌گذاری‌های بزرگ، نام یک ایرانی‌تبار در چند هفته اخیر به شکل قابل ملاحظه‌ای برجسته شده‌است: پژمان نوزاد؛ یک جوان عشق فوتبال اهل تهران‌پارس که حالا به یک نام آشنا در سرمایه‌گذاری‌های چند صد میلیون دلاری در فناوری‌های جدید تبدیل شده است.
 آقای نوزاد در فهرست سال ۲۰۲۳ مجله معتبر «فوربز» از سرمایه‌گذاران شرکت‌های نوظهور و آینده‌دار بعدی در دنیای تکنولوژی، به عنوان نفر اول انتخاب شده‌ است؛ فهرستی که به نام «میداس سید» در کنار فهرست معروف «میداس» منتشر می‌شود.
 فوربز همه ساله کلیه داده‌های مربوط به سرمایه‌گذاری شرکت‌های فن‌آوری را جمع‌آوری می‌کند و بر اساس عملکرد این شرکت‌ها، ارزش سرمایه‌گذاری‌هایشان را ارزیابی می‌کند. اگر قرار بود این رقابت با یک رشته ورزشی مقایسه شود بیشتر شبیه یک مسابقه دوی ۱۰۰متر است تا ژیمناستیک. به این معنی که ارزشگذاری فقط بر اساس داده‌هاست و نه استنباط کارشناسان. رای دادنی در کار نیست.
 ایالت کالیفرنیا در آمریکا از دیرباز یکی از مقصدهای اصلی جویندگان طلا بوده است. بسیاری از آنهایی که به دنبال طلا به این ایالت آمدند، هرگز رنگ طلای وعده داده شده را ندیدند. اما کوچ دسته جمعی این مهاجران باعث شد تا زندگی در این منطقه رونق بگیرد و حالا این ایالت، یکی از بزرگترین قطب‌های اقتصادی نه تنها آمریکا که جهان است.
 امروزه این داستان به نوع دیگری تکرار می شود و شاید نام گذاری فهرست موفق ترین سرمایه‌گذاران حوزه فناوری به «میداس» توسط مجله فوربز بی‌مسما نباشد. میداس خدای یونانی بود که به هر آنچه دست می‌زد تبدیل به طلا می‌شد؛ طلایی که امروزه شاید همان سرمایه گذاری دقیق و به لحظه در فناوری شرکت‌های نوظهور باشد.
 تجارتی که پژمان نوزاد در آن یکی از بهترین های جهان شناخته شده است، نه فقط به خاطر گنجانده شدن در فهرستی که مثل اسکار فن‌آوری است، بلکه به دلیل مهارتی است که او در عمل آن را اثبات کرده است.
 امروز در کارنامه پژمان نوزاد سرمایه گذاری اولیه برای شروع تعدادی از مهمترین شرکت‌های حوزه تکنولوژی در دو دهه گذشته ثبت شده است. مجموع ارزش این شرکت‌ها به بالای ۵۰ میلیارد دلار می‌رسد.
 در بسیاری از این سرمایه گذاری‌ها پژمان نوزاد با ایرانی‌های دیگر شریک شده است. شرکت «دراپ باکس» که خدمات ذخیره و اشتراک فایل‌های کامپیوتری ارائه می کن، مدت زمانی است که وارد بازار بورس شده و عملکرد موفقی دارد. دراپ باکس را پژمان نوزاد همراه با آرش فردوسی از نطفه شروع کرد.
 در شرکت «ساندهاند» (Soundhound) نیز پژمان نوزاد همراه با کیوان مهاجر یکی از جذاب‌ترین پروژه‌ها برای تشخیص امضاهای صوتی منحصر به فرد افراد و موسیقی را شروع کرد. این شرکت سال پیش وارد بازار بورس شد. اپلیکیشن ساند هاند برای پیدا کردن موسیقی مورد علاقه شما که نامشان را نمی‌دانید به شما کمک می‌کند.
 علاوه بر این ساندهاند در صنعت خودروسازی به پیشرفت‌های شگرفی کمک کرده است. ساندهاند یکی از پیشروترین شرکت‌های تکنولوژی و هوش مصنوعی در بخش اصوات است. مدل های جدید مرسدس بنز، هیوندایی و فولکس واگن از این تکنولوژی استفاده می‌کنند. دفعه بعدی که سواری یکی از این ماشین‌ها شدید وقتی ماشین قادر بود که دستور شما را فقط با شنیدن صدای شما اجرا کند یاد ساندهاند بیافتید.
 شرکت «گواردانت هلث» (Guardant Health) که یکی از پیشروهای جهان پزشکی برای درمان سرطان است نیز از جمله پروژه‌هایی است که پژمان نوزاد با یک ایرانی دیگر به نام دکتر امیرعلی طلاساز شروع کرد.
 و البته شرکت «اپ‌‌لاوین» (AppLovin) که برای توسعه اپلیکیشن‌ها طراحی شده هم پروژه‌ای است مشترک بین پژمان نوزاد و آرش فروغی است.
 پژمان نوزاد در مصاحبه با بی‌بی‌سی وقتی در مورد ایرانی‌های حوزه فناوری در شمال کالیفرنیا صحبت‌ می‌کند، با غرور خاصی می‌گوید که حالا ایرانی ها خود را اینجا جا انداخته‌اند و نامشان از سر زبان‌هاست:
 «ایران از جمله کشورهای جهان است که توانایی و پتانسیل تبدیل شدن به یکی از مراکز مهم فناوری و تکنولوژی را دارد. ایران از نظر نیروی انسانی در بخش فن‌آوری فوق‌العاده است واگر از نظر بستر کاری و زیرساخت‌ها شرایط بهتری داشت می‌توانست برای خودش و جهان سودآوری بالاتری داشته باشد. دانشگاه‌های ایران و دانشجوهایی که آنجا تحصیل کرده‌اند قابلیت بالایی دارند ولی چون شرایط ایده‌آل برای آنها مهیا نیست، اکثر آنها مجبور می‌شوند ایران را ترک کنند و در کشور دیگری مشغول شوند.»
 بر خلاف برخی از ایرانیان مقیم خارج از کشور که شاید علاقه چندانی برای رفت و آمد با هموطنان سابق خود نداشته باشند، پژمان نوزاد جور دیگری فکر می‌کند. پژمان دوست دارد که نقاط مشترک ایرانی‌ها مانور بدهد که یکی از آنها علاقه اکثر ایرانی ها به غذاهای سنتی خود است. صحبت کردن درمورد قرمه سبزی و یا نوشیدن یک چای در کنار هم همیشه می‌تواند آغازگر یک رابطه جدید بین دو ایرانی باشد. خیلی از همین ارتباطهای مستحکم و با سایر ایرانیان این صنعت از همین صحبت‌ها شروع شده است.
 اما حالا شاید این اقبال ایرانیان مقیم کالیفرنیا به پژمان نوزاد بود که باعث شده او این‌چنین پیگیر چنین ارتباطی شود. او ماجرای آمدنش به آمریکا را همیشه با اشتیاق تعریف می‌کند. بعد از این که برادرش بارها موفق نشده بود ویزای آمریکا را بگیرد، در یکی از تلاش‌ها پژمان را با خودش به سفارت آمریکا در آلمان می‌برد که در همان زمان مصاحبه پژمان موفق می شود که ویزای آمریکا را بگیرد و راهی سرزمین رویاهایش بشود.
 اول ورودش به آمریکا روزگار سختی را می‌گذراند، چون پول زیادی در بساط نداشت و به دنبال این بود که از جایی بتواند شروع کند. اینجا بود که شناخت و ارتباط با فوتبالی‌ها به کمک این مهاجر نوجوان آمد.
 پژمان که زمانی توپ جمع‌کن استادیوم امجدیه - شیرودی - در تهران بود، از بچگی عاشق فوتبال بود و حتی در سال‌های آخری که در ایران زندگی می‌کرد، یک برنامه رادیویی در مورد فوتبال اجرا می‌کرد. او چند سالی هم به عنوان خبرنگار ورزشی در روزنامه‌های ابرار ورزشی و دانش ورزش کار کرده بود‌.
 پژمان نوزاد حتی مدتی برای تیم جوانان استقلال توپ زد و دو بار هم با این تیم قهرمان باشگاه‌های تهران در این رده شد. او سه دوره جام جهانی فوتبال را به عنوان خبرنگار پوشش داده و از جمله اولین‌هایی بود که مطالب فنی و تاکتیکی را به فضای روزنامه‌های ورزشی در ایران بود.
 با این گذشته سراسر فوتبالی، پژمان اگر جای دیگری شانس نیاورده بود اینجا را شانس آورد. آنچه در کالیفرنیا کم نبود ایرانی فوتبالدوست بود. یکی از آنها اصغر شرفی مربی سابق تیم ملی فوتبال در جام جهانی ۱۹۷۸ آرژانتین که در پالو آلتو کارواش داشت. پژمان نوزاد که یکی از اولین شغل‌هایش را شروع کرد با خنده یادی از آن می‌کند و می‌گوید: «ادعا می‌کنم که تا همین امروز هیچ‌کس در کالیفرنیا بهتر از من ماشین نمی‌شورد.»
 بعد از کارواش، مدتی را در یک سوپرمارکت کار می‌کرد، بدون اینکه جای خواب ثابت و درستی داشته باشد. تا این که موفق شد در یک فرش‌فروشی کار پیدا کند. پژمان که فروشنده فوق‌العاده‌ای بود، به این ترتیب با ایرانی‌های موفق کالیفرنیا آشنا شد.
 او را به مهمانی های مجلل دعوت می‌کردند؛ هم برای اینکه فرش‌های جدیدی را که دستش آمده بود، به آنها نشان بدهد و هم به خاطر شخصیت جالبش. اینجا بود که پژمان نوزاد متوجه شد پولدارهای دور و بر سان‌فرانسیسکو علاوه بر خریدن فرش ایرانی وآنتیک دوست دارند در حوزه فناوری و تکنولوژی هم سرمایه گذاری کنند.
 او کارفرمای خودش را قانع کرد که باید در این زمینه سرمایه‌گذاری کنند و آنها هم به او اعتماد کردند.
 پژمان که در قسمت فنی سررشته‌ای نداشت، تجارت جدید را خوب شروع نکرد. سرمایه گذاری‌های اولیه نتیجه ندادند ولی برایش تجربه به همراه داشتند. او که به قول خودش یک خط برنامه‌نویسی کامپیوتر بلد نیست می گوید: «سعی کنید برای آرزوهای خود سقفی نداشته باشید.»
 تبحر پژمان نوزاد در شناسایی استعدادها بود. به جای اینکه تمرکزش را بر روی محصول بگذارد، سعی کرد توانایی‌های آن فرد را شناسایی کند. آرام آرام روند کار او تغییر کرد و کارها روی غلتک افتاد، تا جایی که الان نام او به عنوان بهترین سرمایه‌گذار از پایه روی شرکت‌های تکنولوژی در آمریکا مطرح است.
 وقتی از او پرسیدم حالا که به چنین جایگاهی رسیده، آینده را برای خودش چگونه می‌بیند؟ چطور دوباره انگیزه پیدا می‌کند تا بیشتر پیشرفت کند؟ پژمان می‌گوید هدفش کمک کردن برای ساختن دنیای بهتری برای همه است و اینکه یکی از بهترین راه‌ها برای تامین چنین هدفی، استفاده کردن از تکنولوژی است: «درمان کردن بیماران سرطانی یا کمک کردن برای صرفه جویی در وقت انسان‌ها، مسائلی هستند که نمی‌شود بر روی آن‌ها ارزش‌گذاری کرد.»
 در همین حال با پیشرفت هوش مصنوعی و جنبه‌های دیگری از فن‌آوری، پژمان نوزاد روی مساله اخلاق‌مدار بودن اصرار دارد. او منتظر دیدن بزرگترین تغییرهای علمی برای بشر است درحالی که امیدوار است این اطلاعات و ابزار در اختیار آنهایی که مقاصد بشردوستانه ندارند، نیافتد.
 در بین تمام شرکت‌های فناوری که پژمان نوزاد در آنها نقشی داشته، شرکت «پر وی‌سی» (Pear VC) مثل فرزند او می‌ماند. نوزاد آرزو می‌کند که روند این شرکت صد سال دیگر از الان هم ادامه داشته باشد. خواسته‌ای که زیاد دور از ذهن به نظر نمی‌رسد، چرا که امروزه مدل سرمایه‌گذاری شرکت «پر» در بعضی از بهترین دانشگاه‌های آمریکا تدریس می‌شود.
 تنها شغل روزانه او حالا، مدیریت این شرکت و ۲۶ کارمندش است. اوضاع هم اصلا بد نیست. آنها به تازگی برای سرمایه‌گذاری در پروژه‌ای جدید موفق شدند ۴۳۲ میلیون دلار جذب کنند.
 در طول تمام این سال‌ها اما آنچه در پژمان نوزاد بچه تهرانپارس تا غول فناوری سیلیکون ولی ثابت مانده عشقش به فوتبال است. پژمان هنوز فوتبال ایران را به دقت دنبال می‌کند و سعی می کند شرکای تجاری‌اش را هم آلوده این عشق کند.
"
135,اقتصاد,حوزه یورو دچار رکود اقتصادی شد,اقتصاد جهان |  اروپا |  حوزه یورو | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 داده‌های اقتصادی نشان می‌دهد که با افزایش قیمت‌ها در حوزه یورو و کاهش هزینه‌کرد مصرف‌کنندگان، این منطقه از اواخر سال میلادی گذشته و اوایل سال ۲۰۲۳ وارد رکود اقتصادی شده است.
 اقتصاد این حوزه که ۲۰ کشور را در بر می‌گیرد در ماه‌های ژانویه تا مارس سال جاری ۰.۱٪ کوچک شده است.
 رکود اقتصادی به پدید‌ه‌ای گفته می‌شود که اقتصاد کشور برای دوره‌های دو تا سه ماهه به طور متوالی کوچک می‌شود.
 حوزه یورو مانند دیگر مناطق جهان با افزایش قیمت مواد غذایی و سوخت درگیر است که خانواده‌های این کشورها را با مشکل روبرو کرده است.
 هزینه‌کرد این خانواده‌ها در سه ماهه اول سال جاری میلادی ۰.۳٪ کاهش داشته و در یک فصل پیش از آن نیز یک ۱٪ کوچک شده هاست.
 تخمین‌های اولیه درباره رشد اقتصادی در حوزه یورو حاکی از آن بود که این منطقه دچار رکود اقتصادی نشده اما داده‌های به روز شده از سازمان آمار اتحادیه اروپا حالا حاکی از رکود اقتصادی در سه ماهه اول سال است.
 داده‌های اقتصادی از کشور آلمان که بزرگترین اقتصاد اروپاست به تغییر این تخمین کمک کرده است.
 آلمان ماه گذشته اعلام کرد پس از کوچک شدن سه دهم درصدی اقتصاد این کشور در ماه‌های ژانویه تا مارس، این کشور دچار رکود اقتصادی شده است.
 ریکاردو فابیانی، اقتصاد‌دان از آکسفورد اکونومیکز می‌گوید با توجه به افزایش نرخ بهره و فشار تورم موجود، انتظار دارد حوزه اروپا در ماه‌های پیش رو تنها «رشد نرم» داشته باشد.
 جنگ روسیه در اوکراین و افزایش قیمت انرژی و مواد غذایی در اروپا در پی آن سال دشواری را برای این منطقه به همراه داشته است.
 بانک مرکزی اروپا با افزایش ۳.۷۵ درصدی نرخ بهره تلاش کرده این بحران را مدیریت کند.
 اقتصاد ایرلند در سه ماهه اول سال جاری میلادی ۴.۶٪ نسبت به سه ماه قبل کوچک‌تر شده است اما این میزان نسبت به دوره مشابه سال قبل ۰.۳٪ بوده است.
 لیتوانی در این حوزه بیشترین آسیب را دیده و در مقایسه با سال قبل ۳.۷٪ انقباض اقتصادی را در همین دوره تجربه کرده است.
"
136,اقتصاد,اوپک نگران بازار نفت است و «ایران هم جایگاهش را به کلی از دست داده»,نفت و گاز |  روابط خارجی ایران |  انرژی |  عربستان سعودی |  ایران |  اوپک |  اقتصاد ایران | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 آخرین جلسه وزیران نفت و انرژی عضو کشورهای عمده تولید کننده نفت، اوپک در جالی برگزارشد که عدم رشد اقتصادی کشورهای عمده مصرف کننده، باعث بروز نگرانی در بین کشورهای تولید کننده نفت شده است.
 در هفته‌های گذشته نشانه‌های بروز رکود اقتصادی در آلمان به عنوان بزرگترین اقتصاد اروپا مشاهده شد و اگر دامنه رکود اقتصادی به چین و آمریکا و سایر کشورهای عضو اتحادیه اروپا سرایت کند، بازار نفت با کاهش قیمت در ماههای پیش‌رو مواجه خواهد شد.
 کاهش رشد اقتصادی چین نیر باعث شد تا اهمیت اجلاس اخیر اوپک افزایش یابد.
 در سی‌وپنجمین نشست، وزیران نفت و انرژی اعضای اوپک در دبیرخانه اوپک در وین، پس از مذاکراتی طولانی (حدود هفت ساعت)، تصمیم گرفتند که کاهش عرضه فعلی نفت یعنی روزانه دو میلیون بشکه‌ و کاهش عرضه داوطلبانه روزانه یک میلیون و ۶۶۰ هزار بشکه‌ای که توسط برخی از اعضای اوپک از روز اول ماه مه شروع شده بود، ادامه یابد.
 علاوه بر این، اعضای اوپک‌پلاس تصمیم گرفتند که تا پایان سال ۲۰۲۴ کل ظرفیت تولید نفت اعضا به ۴۰ میلیون و ۴۶۳ هزار بشکه در روز افزایش دهند.
 این بدان معناست که علاوه بر کاهش عرضه روزانه ۳ میلیون و ۶۶۰ هزار بشکه کنونی، اعضای اوپک‌پلاس تا پایان سال ۲۰۲۴ روزانه یک میلیون و ۴۰۰ هزار بشکه دیگر هم از ظرفیت تولید خود را نیز کاهش خواهند داد.
 به گزارش خبرگزاری رسمی عربستان سعودی، وزیر انرژی این کشور اعلام کرد که تولید نفت داوطلبانه روزانه ۵۰۰ هزار بشکه‌ای که در آوریل امسال به همراه برخی از اعضای اوپک‌پلاس اعلام شده بود، تا پایان سال ۲۰۲۴ ادامه خواهد یافت.
 تعهد عربستان سعودی به کاهش تولید نفت و تلاش اوپک برای مدیریت قیمت نفت، منجر به افزایش قیمت‌ها و نوسان در بازار نفت شد.
 انتظار می رفت تصمیم اخیر اوپک تأثیرات قابل توجهی بر صنعت نفت و بازار جهانی نفت داشته باشد و حتی ممکن است باعث تسریع روند سرمایه گذاری در بخش انرژی‌های تجدید پذیر نیز شود.
 تحولات اخیر در بازار نفت و افزایش مقطعی قیمت‌ نفت به واسطه این تعهدات، نشان از تلاش‌های اوپک برای حفظ تعادل عرضه و تقاضا و کنترل قیمت نفت دارد. در کل، تعهد عربستان سعودی به کاهش تولید نفت تاثیرات قابل توجهی در بازار نفت و صنعت مرتبط خواهد داشت.
 در همین حال، روسیه نیز تعهد کرده است که به تولید داوطلبانه روزانه ۵۰۰ هزار بشکه‌ای خود ادامه دهد.
 مولفه اصلی برای تاثیرگذاری بر تصمیمات اوپک میزان ظرفیت تولید و صادرات نفت است. با توجه به اینکه ایران در چهار دهه اخیر با تحریم روبه‌رو بوده و مشکلات متعدد داخلی هم باعث شده که همواره ظرفیت تولید نفت ایران در قیاس با سایر کشورها کاهش داشته باشد، نفوذش بر تصمیم‌گیری‌های اوپک نیز به شکل قابل‌توجهی کاهش یافته است.
 آژانس بین‌المللی انرژی در گزارش جدید خود در ماه مه اعلام کرد که تولید روزانه نفت توسط اعضای اوپک در مارس ۲۰۲۳ به میزان ۱۴۰ هزار بشکه کاهش یافته است و تولید نفت ایران نیز در این ماه با حفظ سطح ۲ میلیون و ۶۵۰ هزار بشکه بدون تغییر نسبت به ماه قبل باقی مانده است.
 با توجه به گزارش ماهانه آژانس بین‌المللی انرژی در مورد بازار نفت جهان، کل تولید روزانه اعضای اوپک در ماه جاری به میزان ۲۹ میلیون و ۹۰ هزار بشکه اعلام شده است. در ماه مارس ۲۰۲۳، مجموع تولید نفت ۱۳ عضو اوپک نسبت به ماه قبل، یعنی ۱۴۰ هزار بشکه در روز، کاهش یافته است.
 مشکلات متعدد ایران به شکلی است که در نهایت اعضای اوپک تصمیم گرفتند که ایران را در کنار ونزوئلا از اجرای توافق اخیر معاف کنند.
 ایران در دوران تحریم‌ها، نفت خود را با تخفیف بالا به چین فروخته است. هر چند پس از حمله روسیه به اوکراین و تحریم روسیه از سوی غرب، این کشور هم مجبور شد برای حفظ سهمش در بازار انرژی به تخفیف‌های گسترده روی بیاورد.
 تا وقتی تحریم‌ها برطرف نشده است، ایران بدون توجه به توافقات اوپک به فروش نفت خویش در بازار خاکستری ادامه خواهد داد. هر چند هیچ وقت آمار رسمی در مورد میزان فروش نفت ایران و قیمت فروش آن از سوی دولتمردان جمهوری اسلامی منتشر نشده است. و نحوه دریافت پول نفت فروخته شده نیز مثل همیشه بی جواب مانده است.
 تلاش تدریجی کشورها برای افزایش نقش انرژی‌های تجدید پذیر در سبد انرژی خویش و تسریع روند پروسه گذار انرژی، خبر خوبی برای کشورهای تولید کننده نفت نیست. به همین دلیل هم برخی کشورهای عمده تولید کننده نفت مثل عربستان سعودی برنامه بلند مدت خود را برای کاهش وابستگی اقتصاد خویش به نفت اعلام کرده‌اند و در سال‌های اخیر نیز روند اجرای این برنامه ها سرعت گرفته است.
 اما برای اجرای برنامه‌های بلند مدت توسعه و کاهش نقش نفت در اقتصاد کشورهای منطقه، افزایش مقطعی نفت ضروری است. یعنی بدون درآمد نفتی اجرای برخی برنامه‌های توسعه‌ای با چالش جدید روبرو خواهد بود.
 برنامه هفتم توسعه ایران که بدون توجه به مسائل زیست محیطی تهیه شده است نیز خواه ناخواه به تحولات بازار نفت وابسته است.
 ایران با تداوم سیاست فعلی باید شاهد کاهش نقش خویش در بازار جهانی نفت باشد.
 در زمان احمدی نژاد دولتمردان ادعا داشتند که با تحریم نفت ایران، قیمت نفت به ۲۰۰ دلار خواهد رسید. یا در دوران ابراهیم رئیسی هم عنوان شد که منابع انرژی ایران می تواند به حل بحران انرژی یاری رساند.
 هر دو دیدگاه نشان می‌دهد که درک درستی از مناسبات بازار جهانی انرژی در نزد دولتمردان ایران در سال‌های اخیر وجود نداشته یا اینکه چنین اظهارنظرهایی صرفا با هدف تبلیغات سیاسی بیان شده‌اند.
 اما باور عمومی در بین بسیاری از کارشناسان انرژی این است که تا تغییر جامعی در سیاست خارجی و انرژی ایران صورت نگیرد، تهران نمی‌تواند به جایگاه مهمی در اوپک و بازار نفت دست پیدا کند.
 در دوران کرونا جین با توجه به قیمت پایین نفت اقدام به خرید نفت و ذخیره آن در ذخایر استراتژیک نفت کرده است. استفاده احتمالی چین از ذخایر استراتژیک نفت و تلاش پکن برای فروش بخشی از این ذخایر، به نگرانی عمده اوپک تبدیل شده است.
 چین می تواند با فروش نفت ذخیره شده باعث ایجاد بروز بی ثباتی در بازار شود و به این ترتیب اقتصاد کشورهای عضو اوپک را با چالش جدی روبرو کند.
 اوپک برای ایجاد توازن در بازار و تداوم ثبات از همه ابزار موجود بهره می‌گیرد و حداقل برای دو دهه آینده نقش اوپک در بازار انرژی بارز خواهد بود. اما اوپک هم باید به این موضوع واقف می باشد که نقش سوخت‌های فسیلی در امنیت جهانی انرژی به تدریج کاهش می‌یابد و این سازمان باید خود را با مناسبات جدید بازار جهانی انرژی وقف دهد.
"
137,اقتصاد,انرژی‌های تجدیدپذیر؛ تجربه موفق کالیفرنیا در پرهیز از خاموشی گسترده با باتری‌های بزرگ,فن‌آوری |  انرژی |  انرژی تجدیدپذیر |  صنعت الکترونیک |  علمی | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 جهان برای ترک سوخت‌های فسیلی به سرعت به طرف انرژی‌های پاکیزه می‌رود، اما نصب باتری‌های بزرگ برای ذخیره انرژی بادی و خورشیدی تاکنون از باقی این صنعت عقب‌ بوده.
 شبکه برق طوری طراحی شده که الکتریسیته باید به طور بی‌وقفه به سیستم تغذیه شود، درحالی که نیروگاه‌های خورشیدی و بادی به دلایل روشن قادر به تولید پیوسته برق نیستند.
 اما حالا نصب روزافزون تاسیسات بزرگ باتری برای تامین نیرو در ساعاتی که کمبود برق وجود دارد درحال رفع این مشکل است.
 شهر پورتلند در ایالت اورگان ماه پیش از نصب یک تاسیسات ۴۰۰ مگاواتی از باتری‌ها خبر داد که دومین مرکز بزرگ از این نوع در آمریکاست.
 بزرگترین پروژه واحد در آمریکا در کالیفرنیا قرار دارد که ظرفیت باتری‌های آن هم‌اکنون ۴۰۰ مگاوات است اما به زودی ۳۵۰ مگاوات دیگر به آن افزوده خواهد شد.
 پروژه پورتلند قادر به تامین برق حدود ۲۶۰ هزار خانه برای چهار ساعت است. جمعیت شهر پورتلند در سال ۲۰۲۱ بیش از ۶۴۰ هزار نفر بود.
 این نوع تاسیسات نقش مهمی در انتقال به انرژی های پاک بازی می‌کنند چون نه تنها بعد از غروب آفتاب در ساعات پرمصرف اولیه شب برق فراهم می‌کنند، بلکه در زمان افزایش شدید مصرف مثل روزهای داغ تابستان که فشار روی شبکه برق به حداکثر می‌رسد مانع خاموشی می شوند.
 به این ترتیب باتری‌های عظیم نیاز به نیروگاه‌های سوخت فسیلی که عامل گرمایش زمین هستند را کم خواهد کرد.
 فایده دیگر آنها در دراز مدت کاستن از هزینه‌هاست، چون نیاز به خریداری برق در اوج گرانی از نیروگاه‌ها را برطرف خواهد کرد.
 نصب نیروگاه‌های خورشیدی و بادی دو دهه است که به طور جدی شروع شده اما ایجاد تاسیساتی برای ذخیره آنها حدود یک دهه از آن عقب است.
 خبرگزاری آسوشیتدپرس گزارش می‌دهد که ظرفیت ذخیره برق در ابعاد بزرگ در آمریکا هم اکنون حدود ۸ گیگاوات است.
 به گزارش سازمان اطلاعات انرژی آمریکا ۴۹ درصد برق تولید شده در کالیفرنیا در سال ۲۰۲۲ از منابع تجدیدپذیر از جمله هیدروالکتریکی، بادی و خورشیدی بود. ۴۲ درصد برق آن با گاز طبیعی تولید شد و باقی آن تقریبا به طور کامل توسط نیروگاه‌های هسته‌ای تامین شد.
 کمیسیون انرژی کالیفرنیا می‌گوید که سهم انرژی‌های پاک نسبت به سال ۲۰۲۰ تغییری نکرده که به دلیل خشکسالی در این سال‌ها و افت شدید تولید نیروی هیدروالکتریکی است. مشکلی که امسال به دلیل بارندگی زیاد برطرف خواهد شد.
 سنای کالیفرنیا در سال ۲۰۱۸ مقرر کرد که ۶۰ درصد برق تولیدی ایالت تا سال ۲۰۳۰ باید از منابع تجدیدپذیر تولید شود. البته دولت ایالت سال پیش اهداف بلندپروازانه‌تری تعیین کرد.
 اما آنچه با سرعت زیاد در چند سال اخیر در این ایالت درحال رشد بوده احداث تاسیسات بزرگ باتری است.
 به گفته «اپراتور مستقل سیستم برق کالیفرنیا» که ۸۰ درصد شبکه برق ایالت را مدیریت می‌کند، ظرفیت ذخیره برق با باتری از سال ۲۰۱۹ تقریبا ۲۰ برابر شده و از ۲۵۰ مگاوات به ۵ هزار مگاوات رسیده است.
 کمیسیون انرژی کالیفرنیا اخیرا در گزارشی نوشت: «ناوگان امروز منابع ذخیره برق، قادر به انبار کردن انرژی کافی برای نیرو دادن به ۵ میلیون خانه است. پیش‌بینی می‌شود این ظرفیت تا نیمه قرن ده برابر شود و به ۵۲ هزار مگاوات برسد.»
 در ماه اوت ۲۰۲۰ با ورود یک موج شدید گرما و افزایش مصرف برق، این ایالت برای اولین بار بعد از دو دهه مجبور شد برای جلوگیری از آسیب دیدن شبکه، خاموشی‌های گسترده اعمال کند.
 اپراتور سیستم برق کالیفرنیا آن خاموشی‌ها را به مجموعه‌ای از حوادث نسبت داد: از کار افتادن ناگهانی یک نیروگاه گازی، بیکار ماندن هزاران توربین بادی به علت هوای ساکن، و ناتوانی نیروگاه‌ها در ایالت‌های همسایه که قادر به صدور برق کافی نبودند.
 حدود ۸۰۰ هزار خانه و کسب‌وکار طی دو روز با قطعی برق روبرو شدند که گاه برای چند ساعت ادامه داشت.
 اپراتور در واقع با قطعی برنامه‌ریزی شده برق سعی می‌کند مانع هرج و مرج و به بار آمدن خرابی در سیستم شود که تعمیر آن چندین روز تا چند هفته طول می‌کشد.
 این مشکلی است که تگزاس اخیرا تجربه کرده. در فوریه ۲۰۲۱ یک توفان شدید زمستانی به بدترین نارسایی در زیرساخت های انرژی این ایالت دامن زد که علاوه بر قطعی گسترده برق در میان سرمای شدید برای چند روز باعث کمبود آب و مواد غذایی شد.
 اما کارشناسان می‌گویند آن حادثه کمک کرد مقام‌ها بیش از پیش تشخیص دهند که نصب باتری‌های بزرگ رویکردی ضروری برای مدیریت شبکه است.
 در سپتامبر ۲۰۲۲ موج گرمایی حتی شدیدتر از تابستان ۲۰۲۰ از راه رسید و تقاضا برای مصرف برق دوباره اوج گرفت. در واقع این بدترین موج گرما برای ماه سپتامبر در تاریخ کالیفرنیا بود.
 درست پیش از این رویداد پیش‌بینی شده بود که مصرف برق بیش از اوت ۲۰۲۰ خواهد بود.
 اما شبکه برق به سلامت از خاموشی گسترده گذر کرد که شاید مهمترین دلیل آن رشد سریع تاسیسات باتری بود.
 در طول ساعات پرفشار روز، زمانی که بسیاری کولرها را روشن می‌کنند چند هزار مگاوات برق اضافه از طریق این باتری‌ها وارد سیستم شد که به حفظ تعادل شبکه کمک کرد.
 درحالی که حجم باتری‌های متصل به سیستم در سال ۲۰۲۰ حدود ۵۰ مگاوات بود، در تابستان ۲۰۲۲ این رقم به بیش از سه هزار مگاوات رسیده بود.
 این بیش از ظرفیت راکتور ۲۲۵۰ مگاواتی دیابلو دراین ایالت است.
 به عبارت دیگر در ساعات پرمصرف روز ۵ سپتامبر ۲۰۲۲ تاسیسات باتری حدود ۴ درصد برق مورد نیاز سیستم را تامین کردند.
 اما اپراتور شبکه برق ایالت به ابزارهای دیگری هم متوسل شد. این سازمان با ارسال پیامک در ساعات پرمصرف مردم را به کاهش مصرف ترغیب کرد. گفته می‌شود که همزمان با آن درخواست، میزان مصرف سه هزار مگاوات کاهش پیدا کرد.
 درحال حاضر کلیه نیروگاه‌های بزرگ جدید خورشیدی در کالیفرنیا باید مجهز به تاسیسات ذخیره برق با باتری های بزرگ باشند.
 البته با توجه به بارندگی شدید و پر شدن سدهای کالیفرنیا تولید برق هیدروالکتریکی امسال به حداکثر خواهد رسید که از نگرانی‌ها کم می‌کند.
 به علاوه مقام ها می‌گویند که تا اول ماه سپتامبر بیش از ۸ هزار مگاوات برق بادی، خورشیدی و باتری اضافه وارد سیستم خواهد شد که تازه‌ترین نشانه رشد سریع انرژی‌های تجدیدپذیر است.
 سازمان اطلاعات انرژی آمریکا در ماه مارس گزارش داد که برق تولیدی از منابع پاکیزه برای اولین بار در سال ۲۰۲۲ از زغال پیشی گرفته است.
 نیروگاه‌های بادی و خورشیدی در سال گذشته مسئول تولید ۱۴ درصد برق آمریکا بودند. سهم نیروگاه‌های برق‌آبی ۶ درصد و ژئوترمال کمتر از یک درصد بود.
"
138,اقتصاد,کلاف سردرگم بدهی عراق به ایران و سرنوشت نامعلوم میلیاردها دلار دارایی کشور,نفت و گاز |  روابط خارجی ایران |  انرژی |  اقتصاد ایران |  عراق | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 صنعت انرژی ایران در سال‌های اخیر با چالش‌های زیادی روبرو بوده است که بسیاری‌شان ریشه در تحریم‌ها دارند.
 در کنار کاهش میزان ظرفیت تولید نفت و گاز طبیعی ایران عدم توانایی تهران برای دریافت بدهی خود از قبل صادرات گاز طبیعی و برق نیز از مشکلات عمده صنعت انرژی ایران بوده است.
 تقریبا همه بدهکاران هم همواره، تحریم ایران را دلیل اصلی مشکل معرفی می‌کنند. در میان این بدهکاران، مورد کشور عراق به کلافی سردرگم تبدیل شده که با اظهار نظرهای ضد و نقیض مقام‌های دو طرف همراه است.
 تا به امروز آمار متفاوتی از میزان دقیق بدهی عراق به ایران توسط دولتمردان دو طرف در رسانه ها منتشر شده است.
 به گفته فواد حسین وزیر خارجه عراق در اسفند گذشته، میزان این بدهی۱۷ میلیارد دلار بوده است.
 فروردین گذشته محمدکاظم آل‌ صادق سفیر ایران در عراق نیز گفت که ایران ۱۱ میلیارد دلار از عراق طلب دارد.
 بانک مرکزی ایران هم اعلام کرده است که ایران از عراق ۱۰ میلیارد دلار طلبکار است.
 در سال‌های گذشته عراق به منظور تامین بخشی از نیازهای خود اقدام به واردات گاز طبیعی و برق از ایران کرد. ایران به جز صادرات گاز طبیعی به ترکیه و عراق، مقصد عمده صادراتی گاز طبیعی ندارد.
 پس از خروج آمریکا از برجام، دولت این کشور در بازه های زمانی مختلف به دولت عراق اجازه داد تا به واردات انرژی از ایران ادامه دهد.
 دولت عراق اما به بهانه تحریم‌ها نتوانست بدهی خود را از قبل واردات انرژی از ایران پرداخت کند. ایران هم بخاطر کمبود گاز طبیعی در شبکه سراسری و اعمال فشار به دولت عراق اقدام به کاهش میزان گاز صادراتی به عراق کرد.
 تهران هفته گذشته حجم گاز صادراتی به عراق را به سطح بیست میلیون مترمکعب کاهش داد.
 پس از این اقدام ایران احمد موسی، سخنگوی وزارت برق عراق با اشاره به کاهش صادرات گاز ایران به عراق به دلیل بدهی بغداد به تهران، گفت که دولت این کشور پیگیر ایجاد راه حل نهایی برای پرداخت بدهی عراق به تهران است.
 آقای موسی اظهار داشت که دلیل توقف واردات گاز از ایران، بدهی‌های گازی عراق به ایران است. او توضیح داده که به دلیل تحریم‌های آمریکا علیه تهران، بانک تجارت عراق قادر به پرداخت این بدهی‌ها نیست.
 ایران باید طبق قرارداد روزانه ۳۰ میلیون مترمکعب گاز به عراق صادر کند کاهش ۱۰ میلیون متر مکعبی حجم گاز صادراتی به عراق، باعث کاهش شش هزار مگاواتی طرفیت تولید برق عراق نیز شده است؛ چرا که بخشی از گاز وارداتی از ایران برای تولید برق در عراق مورد استفاده قرار می گیرد.
 اردیبهشت گذشته یحیی آل اسحاق، رئیس اتاق مشترک ایران و عراق در گفت‌وگو با خبرگزاری فارس به نحوه پرداخت بدهی عراق به ایران در بخش انرژی اشاره کرده بود.
 آقای آل اسحاق در خصوص تسویه بدهی پنج میلیارد دلاری دولت عراق در بخش صادرات انرژی، گفت: «در حال حاضر، ایران بیش از یک میلیارد دلار به ازای صادرات انرژی از این کشور طلب دارد و با خبری که داریم، این بدهی به زودی به ایران پرداخت خواهد شد.»
 او درباره وضعیت تسویه بدهی‌ها و مشکلات مربوط به پیمانکاران در بخش خصوصی، گفت: «البته پیمانکاران ما در بخش خصوصی برای دریافت مطالبات خود بعضاً با مشکلاتی روبرو می‌شوند که این مسائل کاملاً در امر تجارت عادی است. اما با این وجود، تلاش می‌شود تا دریافت مطالبات آنها نیز تسهیل شود.»
 وی با تاکید بر اینکه مشکل در رابطه با تعاملات مالی بین بخش دولتی ایران و عراق است، افزود: «این مشکلات عمدتاً در بخش صادرات انرژی از جمله برق و گاز بروز می‌کند.»
 بیش از دو ماه پیش، جواد اوجی وزیر نفت در راس یک هیئت بلندپایه وارد بغداد شد تا همکاری‌ها در حوزه‌های مختلف انرژی با عراق را تقویت کند. اما به نوشته رسانه‌ها هدف اصلی این سفر مذاکره در مورد نحوه پرداخت بدهی عراق به ایران بود.
 اظهارات روزهای گذشته جواد اوجی در مورد نارضایتی ایران از روند دریافت بدهی عراق نشان می دهد که سفر وی به عراق موفقیت آمیز نبوده است.
 وزیر نفت گفت: «عراق در ازای بدهی خود به ایران برای گاز، تنها آماده است دارو و کالاهای اساسی را به ایران فروش کند! ما در حال رایزنی هستیم تا این نظر آن‌ها تغییر کند و مختص به دارو و کالاهای اساسی نباشد!»
 آل اسحاق در گفتگو با خبرگزاری فارس با بیان اینکه عراق دارای دو مشکل در زمینه پرداخت پول صادرات انرژی به ایران است، اظهار کرد: «یک بخش از مشکل عراق مربوط به درآمدهایش است، اما بخش عمده‌ای از مشکلات این کشور مربوط به پرداخت بدهی به ایران ناشی از اعمال نفوذ آمریکا و تحریم‌ها است که بر بانک مرکزی عراق فشار می‌آورد.»
 وی افزود: «با توجه به اینکه عمده صادرات عراق نفت است و درآمد این کشور از طریق دلارهای حاصل از صادرات نفت تامین می‌شود، امریکا به عنوان دارنده دلار بر درآمدهای این بخش از اقتصاد عراق نفوذ می‌کند و در نتیجه ما نیز در رابطه با دریافت وجه صادرات انرژی از دولت عراق با مشکلاتی مواجه می‌شویم.»
 عراق در شرایط فعلی روزانه به ۷۰ میلیون متر مکعب گاز طبیعی نیاز دارد. با توجه به کاهش ظرفیت گاز صادراتی ایران به عراق و عدم تکمیل پروژه های عراق برای تولید گاز طبیعی واردات گاز از ترکمنستان یکی از گزینه های بغداد برای تامین گاز مورد نیازش است و احتمالا اگر چنین قراردادی امضا شود، از مسیر ایران صورت خواهد گرفت.
 با توجه به پرداخت بدهی ایران به ترکمنستان و تمایل ایران برای واردات گاز طبیعی از ترکمنستان، تهران می تواند از مزایای حق ترانزیت گاز طبیعی ترکمنستان به عراق بهره گیرد. هفته قبل جواد اوجی گفت که ظرف مدت ۲۰ماه، در سه‌ قسط مطالبات طرف ترکمنستانی به‌‌‌طور کامل پرداخت شده و اصل بدهی تسویه شده است.
 آمار متناقض در مورد میزان بدهی عراق به ایران قابل درک نیست وقتی حجم گاز طبیعی و برق صادراتی و قیمت آنها در قراردادها مشخص شده است و بازه زمانی که عراق به خاطر تحریمها نیز نتوانست است بدهی خود را پرداخت کند معلوم است.
 این همه در حالی است که اگر سرمایه گذاری شرکت‌های غربی برای افزایش ظرفیت تولید برق و گاز طبیعی در عراق به موقع به بهره برداری برسند، ایران کار سختی برای حفظ سهمش در بازار انرژی عراق خواهد داشت و به تدریج ابزار نفوذ در سیاست داخلی و خارجی عراق را نیز از دست خواهد داد.
"
139,اقتصاد,لیندا یاکارینو مدیریت توییتر را به دست گرفت,فن‌آوری |  توییتر |  کسب و کار |  اینترنت |  شبکه‌های اجتماعی |  تبلیغات |  تجارت | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 لیندا یاکارینو، رئیس جدید شرکت توییتر، این پست را زودتر از موعد از ایلان ماسک تحویل گرفته است.
 او که قبلا مدیر بخش تبلیغات «ان‌بی‌سی یونیورسال» بود، چند روز بعد از برکناری دومین رئیس بخش اعتماد و ایمنی کار خود را شروع می‌کند.
 ایلان ماسک روز ۱۲ مه اعلام کرده بود که جانشین او تا شش هفته دیگر پست را تحویل خواهد گرفت، اما به نظر می‌رسد او زودتر شروع به کار کرده باشد.
 توییتر همچنین اعلام کرد که جو بِناروش را از «ان‌بی‌سی یونیورسال» به خدمت گرفته است.
 آقای بناروش معاون ارشد ارتباطات، تبلیغات و شراکت در این غول رسانه‌ای بود.
 او همچنین چندین سال در متا، مالک فیس‌بوک و اینستاگرام کار کرد. او در توییتر بر بخش تجاری تمرکز خواهد داشت.
 آقای ماسک گفته است که قصد دارد همچنان در گرداندن توییتر دستی داشته باشد؛ شرکتی که بعد از روی کار آمدن او با مشکلات زیادی دست و پنجه نرم می‌کند.
 مالک میلیاردر توییتر سال پیش گفته بود هر وقت «کسی با حماقت کافی برای تصدی این شغل پیدا شود» از مدیریت اجرایی آن کنار خواهد رفت.
 این بعد از یک نظرسنجی توییتری بود که آقای ماسک در آن از کاربران خواست در مورد استعفای او رای دهند. نتیجه ۵۷.۵ درصد رای مثبت بود.
 خانم یاکارینو، ۶۰ ساله، عملیات بخش کسب و کار در توییتر را زیر نظر خواهد داشت، بخشی که برای کسب درآمد در تقلا بوده است.
 آقای ماسک از زمان خریداری توییتر، ۷۵ درصد از کارمندان آن از جمله تیم‌هایی که مسئول ردگیری رفتارهای زیان‌بار بودند را اخراج کرد و نحوه تایید اصالت حساب‌های کاربری را تغییر داد.
 همزمان تبلیغ‌کنندگان در شمار بزرگ توییتر را ترک کرده‌اند.
 نام خانم یاکارینو به خاطر موفقیت در هدایت «ان‌بی‌سی یونیورسال» در جریان تلاطم ناشی از شرکت‌های فناوری سر زبان‌ها افتاده است.
 اواخر هفته گذشته گزارش‌هایی مبنی بر استعفای دومین رئیس بخش امنیت و اعتماد توییتر تحت مالکیت آقای ماسک منتشر شد.
 اِلا اِروین زمانی در این پست شروع به کار کرد که رئیس قبلی، یوئل راث، در نوامبر ۲۰۲۲ آن را ترک کرد؛ که یک ماه بعد از آن بود آقای ماسک مدیریت شرکت را بر عهده گرفت.
 کار رئیس اعتماد و ایمنی تعدیل محتواست، موضوعی که از زمان تصاحب شرکت توسط آقای ماسک مورد توجه قرار گرفته است.
 دلیل استعفای خانم اِروین مشخص نیست. با این حال یک روز پس از آن اتفاق افتاد که آقای ماسک علنا از یک تصمیم بخش تعدیل محتوا در توییتر انتقاد کرد.
 آقای ماسک از زمانی که توییتر را به قیمت ۴۴ میلیارد دلارخریده، تحت فشار بوده تا شخص دیگری را برای رهبری شرکت بیابد و توجه خود را بار دیگر بر سایر کسب‌وکارهایش از جمله شرکت خودروسازی تسلا و شرکت موشکی اسپیس ایکس متمرکز کند.
 او به کار خود به عنوان رئیس اجرایی توییتر و مدیر ارشد فناوری ادامه خواهد داد.
"
140,اقتصاد,توافق اوپک‌ پلاس برای کاهش تولید نفت,نفت و گاز |  اوپک | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 در پی ادامه کاهش بهای نفت خام در بازارهای جهانی، سازمان کشورهای صادرکننده نفت، اوپک و کشورهای متحد آن برای کاهش تولید توافق کرده‌اند.
 در پی این توافق که پس از یک نشست ۷ ساعته به دست آمد، عربستان سعودی اعلام کرد تولید روزانه نفت خام خود را از ماه ژوییه به میزان یک میلیون بشکه در روز خواهد کاست.
 این کشور در ماه آوریل هم از کاهش داوطلبانه تولید نفت خام خود به میزان یک میلیون و ۶۰۰ هزار بشکه در روز خبر داده بود.
 علاوه بر این مقدار، اوپک و متحدانش، موسوم به اوپک پلاس هم توافق کردند که از ابتدای سال ۲۰۲۴ روزانه یک میلیون و ۴۰۰ هزار بشکه نفت خام از تولید روزانه این گروه بکاهند.
 در پی اعلام این خبر، بهای نفت خام در معاملات دوشنبه صبح بازارهای آسیایی حدود ۳ درصد افزایش یافت.
 به گزارش خبرگزاری رویترز، بهای نفت خام برنت با ۲ دلار و ۲۹ سنت افزایش، به ۷۸ دلار و ۴۲ سنت رسید.
 اوپک پلاس چهل درصد نفت خام جهان را تولید می‌کند و این تصمیم می‌تواند بر بهای نفت در جهان تاثیرگذار باشد.
 به گفته آلکساندر نواک، معاون نخست وزیر روسیه، اوپک پلاس از اکتبر ۲۰۲۲ سه میلیون ۶۶۰ هزار بشکه از تولید روزانه خود کاسته است.
 توافق اوپک پلاس در حالی اعلام می‌شود که غرب این گروه را به حمایت از روسیه و دستکاری بهای نفت خام متهم کرده است.
 اوپک در عوض سیاست‌های مالی کشورهای غربی را در بروز تورم و کاهش ارزش درآمدهای نفتی خود مقصر دانسته است.
"
141,اقتصاد,جهان خودرو؛ «قوی‌ترین» مدل رنج‌روور به بازار آمد,صنعت خودرو | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 این هفته در جهان خودرو: رونمایی از «قوی‌ترین» مدل رنج‌روور، فیاتی که قرار است لبخند به لب بیاورد،‌ استفاده از هوش مصنوعی در طراحی ب‌ام‌و و نظر مدیر فراری درباره ماشین‌های خودران
 شرکت لندروور مدل تقویت‌شده‌ای از رنج‌روور اسپرت رونمایی کرده و می‌گوید این ماشین پیشرفته‌ترین و قوی‌ترین رنج‌رووری است که این کارخانه تاکنون ساخته است. اولین سری این مدل به همه فروخته نمی‌شود و تنها کسانی که از طرف کارخانه انتخاب شده‌اند می‌توانند آن را بخرند.
 مدل تقویت‌شده رنج‌روور اسپرت با پسوند SV از مدل‌ معمولی متمایز شده است. ظاهر ماشین تغییر زیادی نکرده، فقط سپرها عوض شده و قطعاتی از بدنه با فیبرکربن ساخته شده است. دلیل استفاده از فیبرکربن کاهش وزن است که باعث شده ماشین چابک‌تر شود.
 موتور ماشین هشت سیلندر بنزینی است که با همکاری ب‌ام‌و به فن‌آوری هیبرید مجهز شده است. قدرت موتور ۶۳۵ اسب بخار است. خودروساز انگلیسی می‌گوید حداکثر سرعت ماشین ۲۹۰ کیلومتر در ساعت و شتاب صفر تا ۹۶ کیلومترش ۳.۶ ثانیه است.
 اتاق ماشین از مدل معمولی رنج‌روور اسپرت لوکس‌تر است. از جمله امکانات جدید، صندلی‌هایی است که به سیستم صوتی ماشین که ۲۹ بلندگو دارد وصل است و با لرزه‌هایی به صدای موسیقی واکنش نشان می‌دهد تا سرنشینان موسیقی را بهتر احساس کنند. این فن‌آوری توسط یک شرکت کانادایی به نام «ساب‌پک» اختراع شده و اولین بار است که در صندلی‌های ماشین استفاده می‌شود.
 اولین سری از رنج‌روور اسپرت SV به طور کامل پیش‌فروش شده است. کارخانه برای فروش این مدل مشتری‌ها را انتخاب کرده و آنها را برای خرید دعوت کرده بود. قیمت ماشین اعلام نشده، اما بین ۲۱۰ هزار تا ۲۴۰ هزار دلار تخمین زده می‌شود.
 این رنج‌روور از آخرین مدل‌های بنزینی است که کارخانه تولید می‌کند. شرکت جگوار-لندروور تحت مالکیت شرکت هندی تاتا است و به تازگی با تغییرات ساختاری در مدیریت شرکت نامش را به JLR تغییر داده و می‌خواهد محصولاتش لوکس‌تر باشد. اولین مدل الکتریکی رنج‌روور سال ۲۰۲۵ به بازار خواهد آمد.
 فیات یک ماشین کوچک شهری به محصولاتش اضافه کرده است. این ماشین نامش توپولینو است و موتور الکتریکی دارد. خودروساز ایتالیایی می‌گوید یکی از اهداف اصلی طراحان کارخانه این بوده که مردم با دیدن ماشین لبخند بزنند.
 توپولینو به ایتالیایی به معنی «موش کوچک» است. این نام لقبی بود که در دهه سی میلادی به فیات ۵۰۰ داده شد. فیات با انتخاب این نام قصد دارد سابقه‌ موفقش را در ساخت ماشین‌های کوچک یادآوری کند. فیات اکنون همراه با چند کارخانه از جمله سیتروئن بخشی از گروه خودروسازی استلانتیس است و برای ساخت توپولینو از پلتفرم خودروی شهری سیتروئن به نام «امی» استفاده کرده است.
 توپولینو مانند سیتروئن امی از نظر قانونی یک خودرو محسوب نمی‌شود و به همین دلیل در بعضی از کشورها رانندگی با آن نیاز به گواهینامه ندارد. حداکثر سرعت ماشین ۴۵ کیلومتر در ساعت است و با هر بار شارژ تا ۷۵ کیلومتر حرکت می‌کند.
 ظاهر توپولینو با الهام از فیات ۵۰۰ طراحی شده و ماشین به جای در دو طناب دارد. طراحی بقیه ماشین هم بسیار ساده و کاربردی است،‌ اما از سیتروئن امی لوکس‌تر است. مثلا به جای صندلی‌های پلاستیکی امی، فیات از صندلی‌های چرمی استفاده کرده و سقفی پارچه‌ای دارد که می‌شود آن را باز کرد.
 فیات می‌گوید امیدوار است جوانان با دیدن توپولینو عاشق ماشین و ماشین‌سواری شوند. قیمت توپولینو اعلام نشده، اما احتمالا از سیتروئن امی گران‌تر خواهد بود. قیمت پایه سیتروئن امی هفت هزار یورو (حدود هفت هزار و ۵۰۰ دلار) ‌است.
 مدیر طراحی ب‌ام‌و می‌گوید این کارخانه در حال بررسی استفاده از هوش مصنوعی برای طراحی ماشین است. آدریان وان هویدونک در مصاحبه با ماهنامه انگلیسی تاپ‌گیر گفت که طراحان کارخانه آزمایش‌هایی با هوش مصنوعی انجام داده‌اند، اما قرار نیست این فن‌آوری جایگزین انسان شود.
 هوش مصنوعی با بررسی حجم زیادی از اطلاعات در زمان کم می‌تواند به طراحان کمک کند تا ایده‌هایشان را بررسی کنند. این فن‌آوری ایده‌پردازی هم می‌کند و با داشتن قابلیت یادگیری به مرور زمان بهتر می‌‌شود.
 آقای وان هویدونک گفت که طراحان ب‌ام‌و برای طراحی چرخ‌ها از هوش مصنوعی استفاده کرده‌اند. آنها با دادن مشخصات ظاهری و فنی چرخ مورد نظرشان از هوش مصنوعی خواسته‌اند تا طرح‌های مختلفی پیشنهاد دهد.
 مدیر طراحی ب‌ام‌و می‌گوید آزمایش‌هایی هم با هوش مصنوعی برای طراحی کامل ماشین انجام شده، اما با اینکه در نگاه اول نتیجه خوب به نظر آمده با بررسی بیشتر معلوم شده که هوش مصنوعی قادر به طراحی کامل ماشین نیست. به گفته آقای وان هویدونک، هنوز مدیریت هنری پروژه باید توسط انسان انجام شود و هوش مصنوعی به راهنمایی و هدایت نیاز دارد.
 مدیر فراری می‌گوید این کارخانه علاقه‌ای به ساخت ماشین خودران ندارد و توسعه و ساخت نرم‌افزارهایی که به فن‌آوری خودران کمک می‌کند برای این شرکت بی اهمیت است.
 در همایش «آینده خودرو» که توسط روزنامه اقتصادی فایننشال تایمز برگزار شد، ‌از بندتو وینا (Benedetto Vigna) درباره توسعه نرم‌افزارها برای مدل‌های آینده فراری سوال شد و او در پاسخ گفت: «چهار نوع نرم‌افزار برای اتاق ماشین لازم است. نرم‌افزاری برای کنترل عملکرد ماشین، نرم افزاری برای راحتی سرنشینان، نرم‌افزاری برای مدیریت نمایشگر و نرم‌افزاری برای فن‌آوری خودران. این آخری برای ما اهمیتی ندارد.»
 فراری به طور سنتی بسیاری از بخش‌های محصولاتش را در داخل کارخانه تولید می‌کند و کمتر از شرکت‌های دیگر کمک می‌گیرد. آقای وینا می‌گوید کنار گذاشتن توسعه نرم‌افزارهای خودران به فراری کمک کرده تا این سنت را حفظ کند.
 فراری در سال ۲۰۲۵ اولین مدل کاملا الکتریکی خود را به بازار عرضه خواهد کرد. ماشین‌های الکتریکی نیاز زیادی به نرم‌افزار دارند. مدیر کارخانه می‌گوید نرم‌افزار لازم برای ساخت ماشین الکتریکی توسط فراری طراحی شده است.
"
142,اقتصاد,صادرات برق ایران به عراق کاهش یافت، عراقی‌ها آمریکا را مقصر دانستند,نفت و گاز |  تحریم ایران |  انرژی |  ایالات متحده آمریکا |  عراق | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 هزاران کاربر اینترنت در عراق در روزهای اخیر با انتقاد از آمریکا، آن کشور را مسئول قطع شدن‌های طولانی برق در عراق دانستند.
 تصمیم ایران برای کاهش صادرات گاز طبیعی و برق به عراق پس از این اتخاذ شد که بغداد بدهی خود در زمینه انرژی را به تهران نپرداخت.
 وزارت برق عراق گفته است پرداخت بدهی‌ها به دلیل تحریم‌های اخیر آمریکا علیه ۱۴ بانک عراقی با مشکل مواجه شده است.
 این وزارتخانه اخیرا اعلام کرد که به دلیل کاهش واردات گاز طبیعی از ایران، کاهش قابل توجهی در توان تولید برق عراق ایجاد شده است.
 برخی از وب‌سایت‌های خبری ایران و عراق گزارش داده‌اند که تهران صادرات گاز طبیعی خود به عراق را ۲۰ میلیون متر مکعب در روز کاهش داده و همچنین ۱۱۰۰ مگاوات برق از صادرات خود کاسته است و در نتیجه عراق در مجموع بیش از ۶۰۰۰ مگاوات برق در روز از دست داده است.
 عراق، به ویژه در طول تابستان، همچنان با کمبود فلج‌کننده برق دست و پنجه نرم می‌کند که سال‌ها درگیری و فساد از زمان تهاجم ایالات متحده در سال ۲۰۰۳ آن را تشدید کرده است.
 برای تداوم تأمین انرژی، عراق به واردات گاز طبیعی و برق مورد نیاز خود از همسایه‌اش، ایران متوسل شده است.
 سخنگوی وزارت برق عراق ۳۱ مه گفت: «دلیل این توقف [تأمین گاز در برخی مناطق] بدهی مربوط به گاز به ایران است که پرداخت آن از سوی بانک تجارت عراق به دلیل تحریم‌های آمریکا علیه تهران دشوار است». او تأکید کرد که دولت فعالیت دیپلماتیک خود را برای یافتن راه حل نهایی برای این موضوع آغاز کرده است.
 پس از آن‌که واشنگتن در تلاش برای کاهش انتقال دلار به ایران، انتقال پول به ۱۴ بانک عراقی را متوقف کرد، عراق اخیراً شاهد افزایش شدید قیمت دلار آمریکا در برابر دینار عراق بوده است.
 به دنبال قطع مکرر برق در بسیاری از مناطق، به ویژه در استان‌های مرکزی و جنوبی، هزاران نفر از عراقی‌ها در توییتر نظرات‌شان را بیان کردند.
 آنها از چندین هشتگ و کلیدواژه عربی استفاده کردند، از جمله «بانک مرکزی گروگان آمریکاست» که تا ۲ ژوئن در مجموع بیش از ۴۴ هزار بار بازتوییت شده یا در مورد آن اظهار نظر شده است.
 اکثریت قریب به اتفاق کاربران «تبعیت» بانک مرکزی و سیاست پولی عراق از ایالات متحده را محکوم کردند.
 کاربری به اسم @jawad_178 خطاب به ۱۵۶۰۰ دنبال‌کننده خود توییت کرده است: «عراق گرفتار نداشتن استقلال اقتصادی به خاطر حضور ذخایر دلار بانک مرکزی در ذخیره فدرال آمریکاست».
 برخی دیگر واشنگتن را به ممانعت از تلاش‌های بغداد برای پرداخت بدهی‌هایش به ایران متهم کردند، زیرا پس از پرداخت، ایران صادرات گاز خود را از سر خواهد گرفت و بحران برق پایان خواهد یافت.
 کاربر @Qanbr89 در توییتی خطاب به ۹۷۰۰ دنبال‌کننده خود نوشت: «آمریکا با کنترل و تسلط بر تصمیمات بانک مرکزی و خودداری از پرداخت حق گاز ایران به منظور قطع شدن برق، بازی شیطانی خود را علیه این ملت فقیر آغاز کرد.»
"
143,اقتصاد,افزوده شدن ۳۳۹ هزار فرصت شغلی جدید طی یک ماه گذشته، اقتصاددانان آمریکایی را متعجب کرد,کارآفرینی |  اقتصاد جهان |  کسب و کار |  ایالات متحده آمریکا |  اروپا | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 در حالی که هنوز بحث اصلی رسانه‌ها و سیاست‌مداران در آمریکا حول تورم و گرانی اجناس می‌گذرد، گزارش تعداد فرصت‌های شغلی افزوده شده طی ماه مه گذشته، ناظران اقتصاد آمریکا را متعجب کرده چرا که بسیار فراتر از انتظار بوده است.
 بنابر گزارش رسمی اشتغال که به طور ماهانه در آمریکا منتشر می‌شود طی یک ماه گذشته ۳۳۹ هزار شغل جدید به بازار این کشور افزوده شده است هر چند آمار کلی بیکاری کمی نسبت به ماه آوریل که ۳.۴ درصد بود افزایش یافته و به ۳.۷ درصد رسیده است.
 این تعداد شغل جدید بسیار فراتر از برآورد و پیش‌بینی‌ها بود و نشان از افزایش درخواست نیروی کار در بازار آمریکاست که موجب تعجب اقتصاددانان شده است.
 آنها انتظار داشتند با توجه به افزایش نرخ بهره از سوی بانک مرکزی آمریکا که هزینه سرمایه‌گذاری را افزایش می‌دهد، درخواست جذب نیروی کار پایین بیاید.
 تورم، عاملی که موجب بالا رفتن قیمت اجناس می‌شود، در ماه آوریل گذشته ۴.۹ درصد بود که اگر چه پایین‌ترین نرخ در دو سال گذشته گزارش شده اما همچنان بیشتر از دو برابر و نیم نرخ ۲ درصدی قابل قبول تورم است که بانک مرکزی آمریکا آنرا «تورم سالم» می‌خواند.
 وزارت کار آمریکا تعداد مشاغل جدید گزارش شده در ماه آوریل را هم فراتر از انتظارها ارزیابی کرده بود.
 جو بایدن، رئیس جمهوری آمریکا، که انتقاد اصلی جناح مخالف دولت او بر تورم و گرانی متمرکز شده، از گزارش روز جمعه - دوم ژوئن - استقبال کرده و آن را «یک روز خوب» برای کشورش توصیف کرده است.
 با این حال، کارشناسان هشدار داده‌اند که روند امیدوارکننده دو ماه گذشته ممکن است پایدار نباشد.
"
144,اقتصاد,وزیران خارجه بریکس خواهان بازنگری در نظم جهانی و ایجاد نظام چندقطبی شدند,اقتصاد جهان |  ولادیمیر پوتین |  روسیه |  چین |  آفریقای جنوبی |  سیاست |  برزیل |  هند | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 وزیران خارجه کشورهای گروه «بریکس» در نشست مقدماتی خود در آفریقای جنوبی خواستار بازنگری در نظم جهانی و فاصله گرفتن از کشورهای غربی شده‌اند.
 نالدی پاندور، وزیر امور خارجه آفریقای جنوبی گفت که هدف این گروه برعهده گرفتن رهبری در جهانی است که به گفته او، به دلیل تنش‌ ژئوپلتیک، نابرابری و ناامنی دستخوش پراکندگی و شکاف شده است.
 نام بریکس از حروف اول نام کشورهای عضو به زبان انگلیسی گرفته شده است. گروه بریکس شامل برزیل، روسیه، هند، چین و آفریقای جنوبی است.
 نشست وزیران خارجه، مقدمه اجلاس رهبران کشورهای بریکس است که قرار است در ماه اوت امسال در آفریقای جنوبی تشکیل شود و از هم اینک مساله ارتکاب جنایات جنگی توسط رهبر روسیه بر آن سایه افکنده است.
 در ماه مارس، دادگاه کیفری بین‌المللی حکم بازداشت ولادیمیر پوتین، رئیس‌جمهوری روسیه را در ارتباط با اتهام ارتکاب جنایت جنگی در اوکراین صادر کرد. احکام این دادگاه برای کشورهایی که با پیوستن به معاهده رم (ناظر بر تشکیل دادگاه کیفری بین‌المللی) لازم الاجراست.
 آفریقای جنوبی به این معاهده پیوسته و موظف است در صورت حضور ولادیمیر پوتین در خاک این کشور در ماه اوت، او را دستگیر کرده و برای محاکمه به دادگاه تحویل دهد.
 برخی از ناظران بریکس را جایگزینی برای گروه هفت کشور توسعه یافته جهان می‌دانند که سران آن ماه گذشته نشست سالانه خود را در هیروشیما، ژاپن، برگزار کردند. رهبران برزیل و هند نیز به آن نشست دعوت شدند.
 در نشست هیروشیما، رهبران شرکت کننده به شدت از روسیه و چین انتقاد کردند.
 جمعیت کشورهای بریکس مجموعا بیش از ۳.۲ میلیارد نفر یعنی حدود ۴۰ درصد جمعیت تقرییا ۸ میلیاردی جهان است.
 در اولین روز از نشست دو روزه وزیران خارجه بریکس در کیپ تاون، سوبرهمانیام جایشانکار، وزیر خارجه هند گفت که این گردهمایی باید «این پیام قوی را ارسال کند که جهان چندقطبی، در حال یافتن توازنی مجدد است و روش‌های قدیمی توانایی پاسخگویی به چالش‌های جدید را ندارد.»
 او گفت: «تمرکزگرایی اقتصادی در قلب مشکلاتی قرار دارد که ما با آنها مواجه هستیم و همین تمرکز اقتصادی است که کشورهای متعددی را نیازمند حمایت معدودی از کشورها کرده است.»
 مائورو ویرا، وزیر امور خارجه برزیل، بریکس را سازوکاری ضروری برای ایجاد نظم جهانی چندقطبی توصیف کرد و گفت که «چنین نظمی منعکس‌کننده ابزار و نیازهای کشورهای در حال توسعه است.»
 ما ژئوسو، معاون وزیر خارجه چین، گفت که گروه بریکس می‌تواند گسترش یابد تا به کشورهای در حال توسعه و اقتصادهای بازار نوظهور کمک کند.
 سرگئی لاوروف، وزیر امور خارجه روسیه گفت که «بیش از دهها» کشور از جمله عربستان سعودی برای پیوستن به این گروه ابراز تمایل کرده‌اند.
 حضور او در این نشست با تظاهرات اعتراضی همراه بود. تظاهرکنندگان تصاویری از آقای لاوروف را در دست داشتند که زیر آن عبارت «کودک‌کش» نوشته شده بود.
 یکی از معترضان به خبرگزاری فرانسه گفت مشاهده مقامات آفریقای جنوبی «هنگام فشردن دست فردی که بخشی از جنایات جنگی سازمان یافته علیه کودکان اوکرینی بر عهده اوست» برایش دشوار بوده است. اشاره او به پرونده دادگاه کیفری بین‌المللی علیه ولادیمیر پوتین است.
 کنگره ملی آفریقا که حزب حاکم در آفریقای جنوبی است روابط دیرینه‌ای با روسیه دارد که به سال‌های حکومت اقلیت سفید پوست قبل از سال ۱۹۹۴ باز می‌گردد. دولت آفریقای جنوبی از انتقاد از حمله روسیه به اوکراین خودداری کرده است.
 در مورد مساله بازداشت ولادیمیر پوتین در صورت حضور در آفریقای جنوبی، یکی از وزیران این کشور اوایل این هفته به خبرنگار بی‌بی‌سی گفت که دولت در نظر دارد لایحه‌ای را به تصویب برساند که به دولت اختیار می‌دهد در مورد اجرا یا خودداری از اجرای احکام دادگاه کیفری بین‌المللی برای بازداشت رهبران خارجی تصمیم بگیرد.
 اندرو هاردینگ، خبرنگار بی‌بی‌سی، از دکتر پاندور، وزیر خارجه آفریقای جنوبی پرسیده بود که اگر ولادیمیر پوتین در ماه اوت برای شرکت در اجلاس رهبران بریکس به آفریقای جنوبی برود چه روی خواهد داد.
 او پاسخ داد: «رئیس‌جمهور [سیریل رامافوزا] موضع نهایی آفریقای جنوبی را اعلام خواهد کرد.»
 یک مقام ارشد دولتی به طور خصوصی وضعیت موجود را «یک کابوس دیپلماتیک» توصیف کرد که دولت آفریقای جنوبی سراسیمه در جستجوی یافتن راه فرار از آن است.
 او گفت یکی از گزینه‌های در دست بررسی انتقال محل برگزاری اجلاس رهبران به یک کشور دیگر است که ملزم به اجرای حکم دادگاه نباشد.
"
145,اقتصاد,هند از ۲۰۲۴ به جمع تولید کنندگان آیفون می‌پیوندد,اقتصاد جهان |  رایانه |  تلفن های موبایل و تلفن های هوشمند |  اپل | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 شرکت تایوانی فاکس‌کان که بزرگترین سازنده محصولات اپل است، اعلام کرد که تا آوریل سال آینده میلادی تولید آیفون را در ایالت کارناتاکا در جنوب هند آغاز خواهد کرد.
 به گفته این شرکت راه‌اندازی این خط تولید، حدود ۵۰ هزار شغل ایجاد خواهد کرد.
 شرکت فاکس‌کان که دفتر مرکزی آن در تایوان مستقر است، سازنده اکثر گوشی‌های شرکت اپل به نام آیفون است.
 این شرکت از سال ۲۰۱۷ نسخه‌های قدیمی‌تر آیفون‌ها را در یکی از کارخانه‌های ایالت تامیل نادو هند می‌سازد.
 در ماه گذشته این شرکت گفت که یک زمین بزرگ را در نزدیکی شهر بنگالورو در کارناتاکا خریداری کرده است.
 بلومبرگ می‌گوید که فاکس‌کان قصد دارد ۷۰۰ میلیون دلار در این کارخانه جدید سرمایه‌گذاری کند.
 روز پنجشنبه، دولت کارناتاکا اعلام کرد که ارزش این پروژه ۱.۵۹ میلیارد دلار است.
 به گفته دولت محلی کارناتاکا، زمین این کارخانه تا اول ژوئیه به شرکت فاکس‌کان واگذار خواهد شد.
 به گزارش رویترز، فاکس‌کان هدف خود را تولید ۲۰ میلیون آیفون در سال در کارخانه کارناتاکا تعیین کرده است.
 تصمیم اپل برای تولید مدل پرفروش خود در هند و تنوع بخشیدن به زنجیره تامین محصولاتش خارج از چین، همزمان با افزایش تنش‌های تجاری بین واشنگتن و پکن صورت می‌گیرد.
 در حال حاضر اپل بیشتر گوشی‌های آیفون خود را در چین تولید می‌کند و در هند، آیفون‌ها توسط چندین تامین کننده اپل، از جمله فاکس‌کان، مونتاژ می‌شوند که در حال حاضر تنها ۵ درصد از کل تولید آیفون می‌شود.
 اپل همچنین قصد دارد با این اقدام به رقابت در بازار هند که تحت سلطه تلفن‌های هوشمند بسیار ارزان قیمت کره جنوبی و چینی است، وارد شود.
 تیم کوک، مدیر عامل شرکت اپل در ماه آوریل امسال به هند سفر کرد تا دو فروشگاه محصولات اپل را برای اولین‌بار در این کشور افتتاح کند.
"
146,اقتصاد,پنج کشوری که برای زنان امن‌تر هستند,گردشگری |  ژاپن |  امارات متحده عربی |  زنان |  صنعت گردشگری و تفریح | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 با وجود این‌که تنهایی به سفر رفتن در سال‌های اخیر روند رو‌به‌رشدی داشته است، هنوز زنان در سفرهای تنها به خارج با چالش‌هایی مواجه هستند. اما بعضی کشورها از جهت امنیت و کیفیت برای زنان رتبه بهتری دارند.
 مردم، بعد از وقفه طولانی در سفرها به دلیل همه‌گیری کرونا، دیگر منتظر نیستند شریک و همراهی پیدا کنند تا چمدان‌ها را برای سفر ببندند. میل به سفر تک‌نفره، خصوصاً در میان زنان، رو به افزایش است.
 پژوهشی که شرکت نروژین کروز لاین انجام داده است نشان می‌دهد یک نفر از هر سه نفر ترجیح می‌دهد تنها سفر کند. زنان مسن‌تر جلودار این روند هستند.
 طبق تحقیق شبکه مسافرتی ویروتوسو، بیشترین گروه سنی که از سال ۲۰۲۲ به بعد تنها سفر می‌کنند زنان ۶۵ سال به بالا هستند. در سال ۲۰۱۹ فقط ۴ درصد این گروه سنی تنها سفر می‌کردند اما در سال ۲۰۲۲ این رقم به ۱۸ درصد رسیده است.
 با جود افزایش روند سفرهای تک‌نفره، زنان همچنان وقتی تنها به کشورهای خارجی سفر می‌کنند با چالش‌های خاصی مواجه می‌شوند. با این‌که همه جا باید برای زنان امن باشد، در واقعیت زنان همچنان در همه جای جهان با تبعیض و نگرانی‌هایی در مورد امنیت خود مواجه‌اند. البته کشورهایی هم هستند که برای بالا بردن امنیت زنان تلاش‌های جدی کرده‌اند و میزان حس امنیت زنان در کشور خود را زیر نظر دارند.
 ما برای اینکه بفهمیم کدام کشورها بیشترین پیشرفت را از جهت تأمین امنیت و کیفیت سفر تنها برای زنان داشته‌اند، از شاخص صلح و امنیت برای زنان (دبلیو پی اس)، که وابسته به دانشگاه جورج تاون است، گزارش جهانی شکاف جنسیتی که مجمع جهانی اقتصاد منتشر می‌کند و از شاخص صلح و امنیت جهانی (پی‌جی‌پی) وابسته به انستیتوی اقتصاد استفاده کرده‌ایم.
 بعد با زنانی که تنهایی به کشورهای صدر جدول امنیت سفرکرده‌اند صحبت کردیم تا بفهمیم چه چیز به آن‌ها احساس امنیت می‌دهد، توصیه‌ها آن‌ها برای سفر تنها چیست و چه جاهایی را باید دید و چه‌کارهایی باید کرد.
 طبق شاخص صلح و امنیت برای زنان (دبلیو پی اس) اسلوونی در میان کشورهای مرکز و شرق اروپا در بالاترین رتبه قرار دارد. این کشور در سال‌های اخیر پیشرفت زیادی در درک و چاره‌جویی برای مسئله امنیت زنان داشته است. طبق این شاخص، ۸۵ درصد زنان در این کشور احساس امنیت می‌کنند.
 وقتی کلر رامسدل برای اولین بار به پایتخت و بزرگ‌ترین شهراسلوونی، لیوبلیانا، رسید، شب‌ها در خیابان‌ها پرسه می‌زد و عکس می‌گرفت.
 «برای مسیریابی هیچ مشکلی نداشتم. زبان و ارتباط برقرار کردن که معمولاً در تنها سفر کردن آدم را می‌ترساند در اینجا هیچ مشکلی نبود.»
 رامسدل مشاور سفرهای ماجراجویانه در شرکت وایلدلند ترکینگ است. در ضمن یک وبلاگ درباره سفر به نام دیتور افکت دارد. می‌گوید: «این تجربه درجایی دیگر می‌توانست تجربه‌ای ناخوشایند باشد اما این‌جا تجربه‌ای لذت‌بخش بود. هیچ‌کس در تمام طول سفر در این کشور مزاحمم نشد. برای مسیریابی هیچ مشکلی نداشتم. زبان و ارتباط برقرار کردن،که معمولاً در تنها سفر کردن آدم را می‌ترساند، در اینجا هیچ مشکلی نبود.»
 او می‌گوید شهرهای این کشور برای پیاده رفتن خیلی مناسب‌اند و سامانه حمل‌ونقل سراسری خدمات خوب و قابل‌اعتمادی ارائه می‌دهد. او تورهای غذایی لیوبلیانایوم و تور غذایی لیوبلیانا را برای کسانی که به دنبال آشنایی با مسافران همفکر هستند، توصیه می‌کند.
 او می‌گوید چه تنها سفر کنید یا گروهی باید دسر مخصوص استرولکچی را، که با آرد و گردو درست می‌شود و داخل آن خمیری شیرین هست، امتحان کنید، چون از بهترین دسرهای جهان است. او همین‌طور بستنی مشهور کاکائو را فراموش نکنید.
 خانم رامسدل اهل پیاده‌روی‌های طولانی و کوهنوردی است. او به دلیل طبیعت گسترده و کوه‌های آلپ که در سراسر اسلوونی کشیده شده‌اند به این کشور علاقه پیدا کرد. با سفر در این کشور تجربه شیرینی از تنهایی و ایمنی داشت: «بااینکه بیشتر وقت‌ها حس می‌کردم در میان طبیعت هستم، در ضمن می‌دانستم اگر وضعیت اضطراری پیش بیاید شهری در نزدیکی هست که به آن دسترسی داشته باشم. احساس تنهایی مطلق نمی‌کردم و برای همین خیالم راحت بود.»
 او به بازدیدکنندگان اسلوونی پیشنهاد می‌کند حتماً از رودخانه فیروزه‌ای سوچا، در غرب این کشور و در مرز ایتالیا، محل فیلم‌برداری فیلم نارنیا، دیدار کنند.
 رواندا که ۵۵ درصد نمایندگان مجلس آن را زنان تشکیل می‌دهند، در رتبه‌بندی شاخص صلح و امنیت برای زنان اول است.
 این کشور ازنظر توجه به امنیت زنان در اجتماع مقام بالایی دارد و از جهت شاخص شکاف جنسیتی در جایگاه ششم است. این شاخص نشان‌دهنده میزان مشارکت جنسیت‌های مختلف در امور اقتصادی، آموزشی و خدمات بهداشت و درمان است.
 ربکا هنسن وقتی در سال ۲۰۱۹ از دانمارک به رواندا رفت تجربه دست اولی از اینکه چقدر این کشور برای مسافر زن تنها امن است به دست آورد. می‌گوید: «در تمام طول روز و شب و در تمام مناطق پلیس و نیروهای امنیتی و نظامی حضور دارند. در نظر اول این صحنه‌ها شاید آدم را بترساند اما بعد از مدتی متوجه می‌شوید همه این افراد یونیفرم‌پوش رفتار دوستانه‌ دارند و آماده‌ کمک به شما هستند.»
 می‌گوید مردم اغلب کاری به شما ندارند. فقط هر از چندی یک نفر ممکن است بخواهد با شما انگلیسی تمرین کند و بگوید حالت چطور است یا صبح‌به‌خیر. مخصوصاً بچه‌مدرسه‌ای‌ها این کار می‌کنند. انگلیسی و فرانسه در کنار زبان‌های بومی کینیارواندا و سواحلی جز زبان‌های رسمی رواندا هستند و همین باعث می‌شود مشکل ارتباط زبانی وجود نداشته باشد. حتی کسانی که انگلیسی صحبت نمی‌کنند، با اشاره یا هر طور شده به شما کمک می‌کنند تا گم نشوید.
 بعد از کشتار ۱۹۹۴ قوم توتسی در رواندا، این کشور یکی از پیشروترین کشورها در ایجاد صلح و آشتی ملی بوده است. یادبودهای مختلفی برای این کشتار در این کشور وجود دارند اما خانم هنسون به مسافران پیشنهاد می‌کند از یادبود کشتار کیگالی که در پایتخت است دیدار کنند. این یادبود نه‌تنها کشتار رواندا بلکه تاریخی از کشتارهای دیگر در سراسر جهان را هم نشان می‌دهد و تهدیدهایی که هنوز هم در جهان در این زمینه وجود دارند را یادآوری می‌کند.
 برای هر مسافر، باوجود گران بودن لازم است به دیدن گوریل‌های کوهستانی برود.
 خانم هنسن پارک ملی نیونگوی در جنوب غربی و پارک ملی آتش‌فشان‌ها در شمال کشور را برای دیدن میمون‌ها پیشنهاد می‌کند. همین‌طور پارک ملی آکاگارا در شرق رواندا که برای دیدن حیات‌وحش در حال رانندگی مناسب است.
 امارات متحده عربی در میان کشورهای خاورمیانه و شمال آفریقا بالاترین رتبه شاخص صلح و امنیت برای زنان را در زمینهٔ آموزش زنان و فراگیری و برابری اقتصادی دارد.
 این کشور درزمینهٔ برابری حقوق زن و مرد در منطقه پیشرو است و به‌تازگی در مجلس خود به برابری جنسیتی رسیده است. امارات متحده عربی همچنین بالاترین میزان شاخص امنیت اجتماعی را در میان تمام کشورها دارد. ۹۸.۵ درصد زنان و دختران بالای ۱۵ سال می‌گویند که: «وقتی شب‌ها در خیابان شهر یا مناطق دیگر راه می‌روند احساس امنیت می‌کنند.»
 دوبی، به‌خصوص، جایی است که بر اساس شاخص شرکت‌های بیمه مسافرتی امن‌ترین منطقه برای زنانی است که تنها سفر می‌کنند. سندی آواد، که اینفلوئنسر فضای مجازی است و در دوبی و پاریس زندگی می‌کند، می‌گوید همیشه در دوبی حتی در حومه‌های شهر احساس امنیت می‌کند. می‌گوید: «یک‌بار لاستیک اتومبیلم پنچر شد. آن را همان‌جا کنار جاده وسط بیابان گذاشتم. قفلش نکردم و کلید هم در آن بود. کاملاً خیالم راحت بود که می‌توانم به تاکسی‌ای‌ که قرار بود بیاید اعتماد کنم و می‌دانستم اتومبیلم همان‌جا که مانده در امان است.»
 او به زنانی که تنها به دوبی می‌روند پیشنهاد می‌کند یکی از تورهای صحراگردی را رزرو کنند چون با آدم‌های جالبی در آن آشنا خواهند شد. اما اگر می‌خواهند ماجراجوتر باشند به سراغ شیرجه هوایی پالک دراپ زون بروند.
 ژاپن یکی از ده کشوری است که بالاترین شاخص صلح جهانی را دارد. این کشور پایین‌ترین میزان جرم و جنایت خشونت‌آمیز را دارد و درگیری‌های کمی در آن دیده می‌شود. در ژاپن فرهنگ کابین‌های جداگانه برای زنان در مترو (در ساعت‌های خاص در مسیرهای مشخص) و همین‌طور محل‌های اقامت مخصوص زنان وجود دارد که برای زنانی که تنها سفر می‌کنند احساس امنیت بیشتری به‌وجود می‌آورد.
 تنها به رستوران رفتن و فعالیت‌های انفرادی در فرهنگ ژاپنی‌ها بیشتر از بقیه کشورها پذیرفته‌شده و جاافتاده‌ است. میکا وایت متولد ژاپن و مؤسس شرکت مسافرتی چپتر وایت است. می‌گوید: «ژاپن کشوری است که در آن جمعیت رو به کاهش است. کشوری که تمایل به ازدواج در آن کم است و فرهنگ تک‌نفره از زندگی لذت بردن در آن رایج است. برای همین امکانات زیادی برای مسافران تنها در آن وجود دارد. روزنامه‌ها پر از تبلیغ فعالیت‌های تک‌نفره مثل کارائوکی یک نفره، رستوران ریمن و چشمه‌های آب گرم یک‌نفره است.»
 لولو آساگف، که ۲۰ سال پیش از اندونزی به ژاپن آمده است، از همان لحظه اول در آن احساس امنیت کرد. خانم آساگف، که به‌عنوان راهنمای تور برای شرکت مسافرتی اینترپید کار می‌کند، می‌گوید: «مردم محلی جوری رفتار می‌کنند که آدم احساس می‌کند در خانه خودش است. همیشه آماده‌اند به غریبه‌ها کمک کنند.» او توصیه می‌کند اگر به مناطق غیرشهری‌ ژاپن سفر می‌کنید سعی کنید با یک همراه محلی بروید، که انگلیسی بلد باشد بروید چون مردم دراین مناطق کمتر به زبان انگلیسی آشنا هستند.
 خانم آساگاف می‌گوید چون تنهایی به رستوران رفتن در اینجا کاری عادی است خیلی راحت می‌توانید تنوع غذایی این کشور را خصوصاً در کیوتو، اوزاکا و توکیو تجربه کنید. محبوب‌ترین محله برای غذا خوردن در توکیو برای او محله شینجوکو سان کومه است که رستوران‌های زیادی در آن هست و برای گردش شبانه ایزاکایاهای زیادی در آن است (که معادل بار در ژاپن است.)
 برای کسانی که می‌خواهند ژاپن را خارج از مناطق توریستی‌اش تجربه کنند، خانم آساگف شهر ساحلی کانازاوا را توصیه می‌کند که به‌عنوان خانه سامورایی‌ها شناخته می‌شود و همین‌طور شهر تاکایاما که مانند آلپ ژاپن است. او می‌گوید: «تاکایاما معماری سنتی بسیار زیبایی دارد و کارخانه‌های ساکی سازی آن معروف‌اند.» او همچنین موزه شوا-کان تاکایاما را پیشنهاد می‌دهد که در آن اشیایی از فرهنگ‌عامه از دوران امپراتوری هیروهیتو بین سال‌های ۱۹۲۶ تا ۱۹۸۹ در آن به نمایش گذاشته‌شده است.
 نروژ بنا به شاخص صلح و امنیت زنان بالاترین رتبه بین همه کشورها را درزمینهٔ نبود تبعیض اقتصادی، حقوقی و همین‌طور امنیت زنان در اجتماع دارد. این کشور سال‌هاست که بین ۱۰ کشوری قرار می‌گیرد که برابری جنسیتی در آن در بالاترین رتبه است و یکی از شادترین کشورهای جهان است. با این اوصاف نروژ ثابت کرده که کشوری امن برای مسافران با پس‌زمینه‌های متنوع است ازجمله افرادی که خود را جز جامعه آل جی بی تی کیو پلاس می‌دانند و یا تنها سفر می‌کنند.
 تورون ترونسوانگ ساکن اسلو و مؤسس شرکت آپ نوروی می‌گوید فرهنگ نوروژی فرهنگی مسالمت‌جو است که به دیگران اعتماد می‌کند و این کشور را جای مناسبی برای سفر زنان تنها می‌کند: «به‌راحتی می‌توانید از کسی در یک کافه شهری بخواهید مواظب وسایل شما باشد تا بروید دستشویی.» او همچنین به کشورش افتخار می‌کند چون کسب‌وکارهای زیادی را زنان مدیریت می‌کنند و توانسته‌اند مکان‌های دیدنی فوق‌العاده‌ای در مناطق روستایی‌تر سراسر کشور تأسیس کنند.
 برای اینکه بهترین‌های نروژ را ببینید، خانم ترونسوانگ به کسانی که از این کشور دیدن می‌کنند توصیه می‌کند فلسفه «فریلوفتسلیو» که فلسفه زندگی در فضای باز طبیعی است را با آغوش باز بپذیرند. با توجه به گزارش اخیر ناسا که می‌گوید تا سال ۲۰۲۵ با فعالیت شدیدتر خورشیدی مواجه هستیم، شاید الان زمان خوبی برای یک سفر قطبی دیدن شفق شمالی، سورتمه‌سواری با سگ‌ها، راه رفتن در کفش‌های مخصوص برف در روز و شب‌ها اقامت در ایگلو و هتل‌ها یخی باشیم که خانواده‌های محلی آن‌ها را مدیریت می‌کنند.
"
147,اقتصاد,ایلان ماسک مجددا ثروتمندترین فرد جهان شد,اقتصاد جهان |  صنعت خودرو | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 ایلان ماسک عنوان خود را به عنوان ثروتمندترین فرد جهان پس گرفت و برنارد آرنو، رئیس غول کالاهای لوکس فرانسوی خانه مد لویی ویتون و موئه هنسی که به طور مخفف ال‌‌ام‌وی‌اچ خوانده می‌شود را به رتبه دوم فرستاد.
 دارایی خالص او پس از افزایش ارزش شرکت خودرو ساز برقی تسلا، از ژانویه ۲۰۲۳ تا کنون ۵۵.۳ میلیارد دلار افزایش یافته و به ۱۹۲میلیارد دلار رسیده است.
 ثروت آقای آرنو براساس گزارش بلومبرگ ۲۴.۵ میلیارد دلار کاهش یافته و به ۱۸۷ میلیارد دلار رسیده است.
 پس از او جف بزوس، رئیس شرکت آمازون و بیل گیتس، بنیان‌گذار شرکت مایکروسافت در جایگاه های سوم و چهارم قرار دارند.
 آقای آرنو ۷۴ ساله در ماه دسامبر ۲۰۲۲ زمانی که سهام ال‌‌ام‌وی‌اچ با افزایش تقاضا برای کالاهای لوکس افزایش یافت، از آقای ماسک ۵۱ ساله در فهرست ثروتمندان پیشی گرفت.
 در همین حال سهام شرکت تسلا که آقای ماسک بیشتر ثروت خود را از آن به دست می‌آورد، به دلیل نگرانی‌ها در خصوص مدیریت همزمان توییتر و تسلا توسط وی و احتمال کاهش حضور آقای ماسک در تسلا، به شدت سقوط کرد.
 با این حال، سهام تسلا از ابتدای سال جاری تقریبا ۹۲ درصد بازگشته است، زیرا سرمایه‌گذاران پس از انتصاب یک مدیر اجرایی جدید برای توییتر توسط آقای ماسک، اطمینان خاطر بیشتری پیدا کرده‌اند.
 سفر او به چین در این هفته برای بحث در مورد تسلا نیز باعث قرار گرفتن وی در صدر خبرها شده و در عین حال این شرکت خودروسازی از افزایش علاقه به هوش مصنوعی سود می‌برد.
 در مقابل سهام ال‌‌ام‌وی‌اچ، که صاحب برندهایی از جمله لویی ویتون و کریستین دیور است، کاهش یافته است.
 پس از ثبت یک رکورد در آوریل، سهام این شرکت به شدت کاهش یافت و از ابتدای سال جاری میلادی تاکنون ۱۶ درصد کاهش را نشان می‌دهد.
 آقای آرنو که یکی از بنیانگذاران غول کالاهای لوکس در سال ۱۹۸۷ است. وی مالک اکثریت سهام این مجموعه است که با ارزش‌ترین شرکت اروپایی محسوب می‌شود.
 در ژانویه امسال، وی دخترش دلفین آرنو ۴۷ ساله را به عنوان رئیس خانه مد دیور به عنوان بخشی از تغییرات در ال‌‌ام‌وی‌اچ منصوب کرد.
 هر پنج فرزند آقای آرنو پست‌های مدیریتی در برندهای این گروه تجاری دارند.
 براساس گزارش بلومبرگ، جف بزوس بنیانگذار آمازون، سومین فرد ثروتمند جهان با ثروت ۱۴۶ میلیارد دلار است.
 بیل گیتس، یکی از بنیانگذاران شرکت مایکروسافت نیز ۱۲۶ میلیارد دلار ثروت دارد.
"
148,اقتصاد,جایگزین‌های پروتئین‌ حیوانی؛ نخودی بدون طعم که به حفاظت از محیط زیست کمک می‌کند,تغییرات اقلیمی |  آلودگی آب ها |  بریتانیا |  انرژی |  طبیعت |  محیط زیست |  علمی |  کشاورزی |  حفظ منابع طبیعی |  آلودگی | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 دانشمندان بریتانیایی در تلاشی برای یافتن جایگزینی برای دانه وارداتی سویا که کشت آن با تخریب محیط زیست همراه است، درحال تولید نخودی هستند که طعم نخود نمی‌دهد.
 نخود آکنده از پروتیئن است، اما وقتی در حجم بالا در غذاهای وگان (کاملا غیرحیوانی) به کار گرفته شد، پنهان کردن طعم آن آسان نیست.
 دانشمندان ژنی که سرمنشاء طعم نخود است را ۳۰ سال پیش کشف کردند، اما این ژن تا امروز کاربردی پیدا نکرده بود.
 محققان می‌گویند در جهانی که مردم بیش از پیش به پروتئین گیاهی روی آورده‌اند، نخود بدون طعم ناگهان به کالایی ارزشمند بدل شده است.
 به گفته «مرکز نوآوری بریتانیا» (Innovate UK) بریتانیا سالانه حدود ۴ میلیون تن سویا و خوراک دام وارد می‌کند که نیم میلیون تن آن برای مواد غذایی وگان و گیاهی به کار می‌رود.
 بیشتر این سویا از آمریکای جنوبی وارد می‌شود، جایی که تولید سویا به تخریب جنگل‌های گرمسیری گره خورده.
 این پروژه بخشی از برنامه دولت بریتانیا برای ایجاد ارتباط میان صنایع و آکادمی برای دنبال کردن پروژه‌هایی است که به نفع عموم خواهد بود.
 این یکی از برنامه‌هایی است که دولت روز چهارشنبه با هدف تقویت تولید مواد غذایی و همزمان کاهش تصاعد دی‌اکسید کربن اعلام کرد.
 هدایت تحقیقات برای تولید نخود بی‌طعم را شرکت «جرمینال» در بلفاست به عهده دارد.
 به گزارش مرکز نوآوری بریتانیا، تقاضا برای موادی که جایگزین گوشت می‌شوند سالانه ۳۰ درصد در این کشور درحال افزایش است. تقاضا برای شیر غیرلبنی هم سالانه ۵۰ درصد و برای جایگزین‌های جدید پنیر ۴۰ درصد رشد می‌کند. افزایش تولید نخود در بریتانیا می‌تواند این شکاف را پر کند.
 کشت نخود زیان قابل توجهی برای محیط ندارد. این محصول نیازمند کودهای غنی از نیتروژن - که تولید آنها انرژی زیادی می‌برد - نیست. در واقع نیتروژن و سایر مغذی‌ها را به خاک تزریق می‌کند، که نیاز به کود در زراعت چرخشی (کاشتن محصولات متفاوت در فصول مختلف) را کم می‌کند.
 هرچند خیلی از مردم عاشق نخود هستند، طعم آن در محصولات گیاهی می‌تواند ناخوشایند باشد. مثلا اگر سعی دارید مصرف گوشت را قطع کنید، شاید نخواهید برگر گیاهی شما مزه نخود بدهد.
 پروفسور کلِر دومونی در دهه ۱۹۹۰ عضو تیمی در «مرکز جان اینِس» بود که به کشف تازه‌ای درباره طعم نخود دست یافت.
 اعضای آن تیم ژنی را کشف کردند که کار آن تولید ماده‌ای شیمیایی بود که باعث می‌شود مزه نخود بعد از چیده شدن تازه نباشد. پروفسور دومونی سپس نخودی را در هند شناسایی کرد که این ژن در آن کار نمی‌کند.
 تولیدکنندگان نخود از امکان کشت محصولی که طعم نخود تازه را برای مدت طولانی‌تری حفظ می‌کرد خوشحال بودند و یک برنامه اصلاح نباتات شروع شد.
 اما در اواسط دهه دو هزار، پروفسور دومونی به یکی از کشتگرانی که در آن طرح دست داشتند برخورد و متوجه شد که برنامه لغو شده است.
 او می گوید: «این کشتگر به من گفت: این برنامه به جایی نمی‌رسد، چون نخودی که ما برداشت کردیم اصلا هیچ طعمی نداشت!»
 تا اینکه سال پیش شرکت «جرمینال» با مرکز جان اینِس تماس گرفت تا ببیند آیا آنها می‌توانند به توسعه یک جایگزین برای سویا که در بریتانیا کشت شود کمک کنند. پروژه پروفسور دومونی سازگاری کاملی با این درخواست داشت. او هنوز در این مرکز کار می‌کند و پروژه او دوباره استارت خورد.
 او با لبخند پهنی بر صورت گفت: «این نشان می‌دهد که دستاوردهای علمی هرگز هدر نمی‌رود.»
 هدف تولید یک جایگزین برای سویاست که از نظر اقتصادی به صرفه باشد، پروتئین قابل هضم بیشتری داشته باشد و برداشت آن از نمونه‌های فعلی آسانتر باشد.
 این کار با استفاده از روش‌های سنتی اصلاح نباتات انجام خواهد شد: گرده افشانی متقابل (دگرگشنی) میان گیاه وحشی یافت شده در هند با سایر انواع پرمحصول نخود با پروتئین بالا که چیدن آن با ماشین‌های برداشت (کمباین) آسان باشد.
 زمانی که یک نمونه مناسب شناسایی شد، در میدان کارآزمایی می‌شود تا معلوم شود آیا واقعا می‌توان آن را کشت کرد و در شرایط واقعی سودآور خواهد بود.
 این کارآزمایی‌ها را سازمان تحقیقات کشتگران انجام خواهد داد. راجر ویکرز مدیر این سازمان می‌گوید که کشاورزان همین حالا هم شروع به کشت نخود بیشتری کرده‌اند چون نیاز به استفاده از کود را کم می‌کند.
 «اگر کشاورزان می‌خواهند هزینه‌هایشان را کنترل کنند و از نظر زیست محیطی مسئولانه عمل کنند، کشت نخود هر دو را برآورده می کند.»
"
149,اقتصاد,شروع عملیات برای جلوگیری از نشت عظیم نفت در دریای سرخ,نفت و گاز |  آلودگی آب ها |  یمن |  سازمان ملل متحد |  محیط زیست |  آلودگی | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 سازمان ملل متحد عملیاتی را برای خارج کردن ۱.۱ میلیون بشکه نفت از یک ابر نفتکش در حال پوسیدگی که در سواحل دریای سرخ یمن لنگر انداخته آغاز کرده است.
 یک کشتی نجات با خدمه‌ای از کارشناسان روز سه‌شنبه به «اس‌اف‌او سِیفر» رسید.
 آنها در مرحله نخست عملیاتی را برای ایمن سازی انتقال نفت به یک نفتکش دیگر به نام ناتیکا اجرا خواهند کرد. ناتیکا قرار است ماه آینده از جیبوتی راهی این نقطه شود.
 این خطر وجود دارد که «سِیفر» هر لحظه منفجر شود یا از هم بپاشد و یک فاجعه زیست‌محیطی به بار آورد.
 سازمان ملل طی کمپینی موفق جمع آوری ۱۱۴ میلیون دلار کمک‌های اهدایی ده‌ها کشور عضو، شرکت‌های خصوصی و حتی عموم مردم شده است.
 اما این سازمان می‌گوید برای این عملیات به ۲۹ میلیون دلار دیگر نیاز دارد.
 آخیم اشتاینر، مدیر برنامه توسعه سازمان ملل، ورود کشتی نجات «اندیوِر» به محل را «گامی حیاتی» توصیف کرد. «اندیور» توسط شرکت هلندی «اسمیت» اداره می‌شود.
 وی افزود که این «نمونه بارز اهمیت پیشگیری» است.
 او گفت: «گذشته از یک فاجعه انسانی و زیست‌محیطیِ احتمالی، پولی که امروز صرف می‌کنیم، از فاجعه‌ای که ممکن است در آینده میلیاردها هزینه داشته باشد، جلوگیری می‌کند.»
 «سیفر» در سال ۱۹۷۶ به عنوان یک ابرنفتکش ساخته شد و بعدا به یک انبار شناور و تاسیسات تخلیه نفت تبدیل شد. سیفر در نزدیکی پایانه نفتی راس عیسی، که تحت کنترل حوثی‌های یمن است، لنگر انداخته است.
 از سال ۲۰۱۵ که عملیات تعمیر و نگهداری آن معلق شد، یعنی زمانی که حوثی‌ها بخش‌های زیادی از یمن را تصرف کردند و ائتلاف به رهبری عربستان سعودی در حمایت از دولت رسمی یمن در این کشور مداخله نظامی کرد، یکپارچگی ساختاری این نفتکش به‌طور قابل توجهی بدتر شده است.
 بنابرگزارش‌ها در جنگ یمن بیش از ۱۵۰ هزار نفر کشته شده‌اند. این جنگ همچنین ۲۱ میلیون نفر به کمک نیازمند کرده است.
 میزان نفت موجود در «سِیفر» چهار برابر نفتی است که در فاجعه اگزون والدز در سال ۱۹۸۹ در آلاسکا نشت کرد.
 سازمان ملل می‌گوید یک نشت بزرگ در دریای سرخ آبسنگ‌های مرجانی، جنگل‌های ساحلی (مانگرو) و سایر انواع آبزیان را نابود می‌کند، میلیون‌ها نفر را در معرض هوای بسیار آلوده قرار می‌دهد، جوامع ماهیگیری را ویران می‌کند، بنادر مجاور را وادار به تعطیلی می‌کند و حمل و نقل از طریق کانال سوئز را مختل می‌کند.
 تخمین زده می‌شود که فقط هزینه پاکسازی چنین فاجعه‌ای ۲۰ میلیارد دلار خواهد بود.
"
150,اقتصاد,اولین سفر ایلان ماسک به چین در بیش از سه سال گذشته,فن‌آوری |  صنعت خودرو |  چین |  ایالات متحده آمریکا |  تجارت | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 ایلان ماسک، مدیرعامل شرکت خودروسازی تسلا، در اولین سفر خود به چین در بیش از سه سال گذشته وارد این کشور شده است.
 او روز سه‌شنبه (۳۰ مه)، وارد پکن شد و انتظار می‌رود از کارخانه بزرگ تولیدی تسلا در شانگهای بازدید کند.
 این مولتی-میلیاردر چند ساعت پس از ورود به این کشور با کین گانگ، وزیر امور خارجه چین، ملاقات کرد.
 آقای ماسک در مورد این سفر که در بحبوحه تنش بین ایالات متحده آمریکا و چین انجام می‌شود، هنوز به طور علنی اظهارنظر نکرده است.
 او همچنین در پاسخ به سوال خبرنگاران هنگام خروج از هتلی در پکن در روز چهارشنبه (۳۱ مه)، از اظهار نظر در مورد برنامه‌های خود در این سفر خودداری کرد.
 امروز چهارشنبه، ۳۱ مه، آقای ماسک با جین ژوانگ‌لونگ، وزیر صنعت چین، ملاقات کرد؛ آنها در مورد توسعه خودروهای الکتریکی گفتگو کردند.
 وزارت خارجه چین روز گذشته و هنگام ورود ایلان ماسک به خاک این کشور، در بیانیه‌ای اعلام کرد که آقای ماسک مایل است تجارت خودروسازی را در این کشور، که بزرگترین بازار تسلا پس از آمریکا است، گسترش دهد.
 این وزارتخانه افزود که در این دیدار آقای ماسک اقتصاد آمریکا و چین را «دوقلوهای به هم چسبیده» توصیف کرده است.
 شرکت تسلا هنوز به درخواست بی‌بی‌سی برای اظهار نظر پاسخ نداده است.
 آقای ماسک همچنین در توییتر، که خود مالک آن است و بیش از ۱۴۱ میلیون دنبال‌کننده (فالوور) آنجا دارد، به طرز غیرمعمولی ساکت بوده است.
 او به دلیل توییت‌های متعددش در روز مشهور است؛ اما تا این لحظه (ظهر روز چهارشنبه)، هنوز از زمان ورودش به چین در بعدازظهر سه‌شنبه، هیچ پستی منتشر نکرده است.
 پلتفرم رسانه‌های اجتماعی در چین ممنوع است، اما می‌توان از طریق وی‌پی‌اِن یا شبکه‌های خصوصی مجازی به آن دسترسی داشت.
 آقای ماسک تازه‌ترین مدیر ارشد بخش خصوصی آمریکایی است که به چین سفر می‌کند. جیمی دیمون، مدیرعامل «جِی‌پی مورگان»، هم این هفته در چین حضور یافت؛ تیم کوک، مدیر «اَپل»، هم در ماه مارس گذشته به چین رفته بود.
 دَن آیوِس، از شرکت سرمایه‌گذاری «ودبوش سِکیوریتیز»، گفته است که با افزایش تنش‌ها بین واشنگتن و پکن، شرکت تسلا خود را در موقعیت دشواری می‌بیند.
 آقای آیوس افزود: «بازی دقیق و ظریف در پکن چیزی است که مرکز مالی وال‌استریت روی آن تمرکز شدیدی دارد تا اطمینان حاصل کند که هیچ اختلالی در توسعه تسلا در چین برای سال‌های آینده وجود نداشته باشد.»
 در ژانویه ۲۰۱۹، تسلا شروع به ساخت کارخانه بزرگ خود موسوم به «گیگافَکتوری» (GigaFactory) در شانگهای چین کرد، که اولین کارخانه تولیدی این شرکت در خارج از ایالات متحده آمریکا است.
 گیگافَکتوری یک اصطلاح کلی بود که تسلا در ابتدا برای تاسیساتش به کار می‌برد که باتری خودروهای الکتریکی را در مقیاس بزرگ تولید می‌کنند.
 در اواخر همان سال، تسلا اولین خودروهای الکتریکی ساخت چین خود را تحویل بازار داد که نقطه عطف بزرگی برای این شرکت آمریکایی بود.
 با این حال، قرنطینه‌های کووید در سراسر چین، از جمله در مراکز مالی و تولیدی و حمل‌ونقل شانگهای، کار را برای تولیدکنندگان دشوارتر کرد.
 سال گذشته، آقای ماسک گفت که قرنطینه شانگهای به دلیل ویروس کرونا برای تسلا «بسیار بسیار دشوار» بود؛ طبق گزارش‌ها، تسلا بیشتر تولیدات خود در این کارخانه بزرگ را برای چندین هفته متوقف کرد.
 به گفته آقای ماسک، از آن زمان فعالیت در کارخانه از سر گرفته شده است، به طوری که یک میلیون‌مین خودروی خود را در ماه اوت تولید کرد. این رقم، یک سوم تولید جهانی تسلا را تشکیل می‌داد.
 ماه گذشته، این شرکت اعلام کرد که قصد دارد یک کارخانه جدید در چین برای ساخت باتری‌های «مگاپَک» (MegaPack) در مقیاس بزرگ بسازد.
 به گفته شرکت تحقیقات بازار «جِی‌اِی‌تی‌او»، چین همچنین به بزرگترین بازار انبوه برای خودروهای الکتریکی تسلا مدل وای (Model Y) تبدیل شده است.
 داده‌های شرکت جِی‌اِی‌تی‌او نشان می‌دهد که بیش از ۹۴ هزار خودرو تسلا مدل وای در چین در سه ماه اول سال جاری به فروش رفته، به طوری که از آمریکا و اروپا پیشی گرفته است.
 در سال‌های اخیر، پیشتازی تسلا در بازار خودروهای الکتریکی با افزایش رقابت غول‌های خودروسازی به چالش کشیده شده است، از جمله از طرف خودروسازانی مانند «فورد» و «جنرال موتورز»، و همچنین شرکت‌های جدیدتر در بازار، مانند خودروسازان چینی «بی‌وای‌دی» و «نیو».
 آقای ماسک، که سال گذشته توییتر را به قیمت ۴۴ میلیارد دلار خریداری کرد، تحت فشار بود تا شخص دیگری را برای مدیریت این شرکت پیدا کند، و توجه خود را به دیگر تجارت‌هایش، از جمله تسلا و شرکت صنایع هوافضایی اسپیس‌اکس، متمرکز کند.
 در اوایل ماه جاری، او لیندا یاکارینو، مدیر تبلیغاتی «اِن‌بی‌سی یونیورسال»، را به عنوان مدیرعامل جدید شرکت توییتر منصوب کرد.
 خانم یاکارینو با چالش‌های مدیریت شرکتی روبرو خواهد بود که برای سودآوریش به تقلا افتاده است، و در عین حال زیر نگاه موشکافانه شدیدی در مورد نحوه مدیریت اطلاعات نادرست و سخنان نفرت‌انگیز قرار دارد.
 به گفته شرکت خدمات مالی «سرمایه‌گذاری‌های فیدِلیتی»، که به تامین مالی خرید شرکت توییتر کمک کرد، ارزش توییتر اکنون حدود یک سوم مبلغی است که آقای ماسک برای آن پرداخت کرده بود.
"
151,اقتصاد,ببینید: پرواز خودرو در بزرگراهی در ایالت جورجیا آمریکا,صنعت خودرو |  سوانح هوایی |  ایالات متحده آمریکا | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 در حالی که یک کامیونت یدک‌کش کنار بزرگراهی در ایالت جورجیا ایستاده بود تا یک خودرو از کار افتاده را کمک کند، یک خودرو دیگر از صفحه فلزی به زمین وصل شده خودرو یدک‌کش همچون یک سکوی پرتاب بالا رفت و بعد از چند متر پرواز به خودرو دیگری که از همه جا بی‌خبر در همان مسیر در حال حرکت بود برخورد کرد.
 ماموران امداد و پلیس که برای تخلیه خودرو از کار افتاده در صحنه حاضر شده بودند خیلی سریع توانستند به کمک مصدومان تصادف جدید بروند هر چند همان طور که در ویدیو دیده می‌شود یکی از امدادگران و ماموران پلیس که در نزدیکی خودرو یدک‌کش ایستاده با برخورد تکه آهن‌ و سپر جدا شده از بدنه خودرو در حال پرواز مجروح شده اما جراحات او جدی نیست.
 بنابر گزارش رسانه‌های آمریکا راننده خودرو پرنده یک زن ۲۱ ساله بوده که از این سانحه جان سالم به در برده اما به علت جراحات در بیمارستان بستری شده است.
 هنوز جزییات چگونگی بروز این سانحه مشخص نیست اما پلیس ایالت جورجیا گفته این مثال بارزی است برای تاکید بر این که در صورت سانحه باید خودروهای درگیر تصادف خیلی زود به کنار راه منتقل شوند و یا رانندگان خود خیلی سریع بغل بزنند تا خودروهای دیگری که با سرعت در پشت یا روبروی آنها در حال حرکتند دچار سانحه جدیدی نشوند.
 در آمریکا قانون «سریع بغل بزن» در بسیاری از ایالت‌ها اجرا می‌شود و رانندگان موظفند در صورتی که نیاز جدی به مداخله پزشکی نباشد فورا خودروها را از مسیر کنار بکشند.
"
152,اقتصاد,برنامه هفتم توسعه ایران؛ بلندپروازی، خیال‌پردازی یا بازگشت به عصر حجر؟,اشتغال |  دولت ایران |  محیط زیست |  ایران |  تورم |  اقتصاد ایران | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 قبل از هر کاری، تلاش کنید این عدد بالا را بخوانید. نمی‌شود؟ اشکالی ندارد. اگر بگوییم ریاضیدانان آن را «۶۰ کوادریلیون و ۲۳۴ تریلیون تومان» می‌خوانند، فهمش راحت‌تر می‌شود؟ شاید نه! «۶۰ میلیون و ۲۳۴ هزار میلیارد تومان» چطور است؟ اگر به سبک دولتمردان ایران به هزار میلیارد تومان بگوییم «همت» آن وقت می‌شود گفت «۶۰ هزار و ۲۳۴ همت!» به هر حال آن‌قدر صفرهایش زیاد است که شاید ذهن انسان از درک عظمت آن عاجز باشد.
 برای فهم بهترش، می‌توان گفت که این رقم تقریباً ۱۰ برابر کل نقدینگی موجود در اقتصاد ایران در پایان سال ۱۴۰۱، حدود ۳۰ برابر کل بودجه عمومی دولت در سال ۱۴۰۲ و ۱۶۰ برابر بودجه عمرانی امسال است.
 اگر معادل ارزی‌اش را هم بخواهید، با دلار بازار آزاد حدود ۱۲۰۰ میلیارد دلار می‌شود. برای مقایسه، به گفته بانک مرکزی، مجموع صادرات نفتی و غیرنفتی ایران در سال ۱۴۰۰ کمتر از ۸۰ میلیارد دلار بود؛ یک پانزدهم این رقم.
 ولی این رقم سورئال، عددی است که دولت پیش‌بینی کرده ظرف امسال و چهار سال آینده باید در اقتصاد ایران سرمایه‌گذاری شود تا به اهدافی نظیر رشد اقتصادی سالانه هشت درصد دست پیدا کند.
 ولی میزان سرمایه‌گذاری و رشد اقتصادی، تنها شاخص‌هایی نیستند که باعث شده بعضی منتقدان این برنامه را «خیالپردازی» بدانند.
 طبق پیش‌نویس منتشرشده، انتظار می‌رود در پنج سال اجرای برنامه، صادرات نفتی سالی ۱۲.۴ درصد، واردات سالی ۱۶.۲ درصد و صادرات غیرنفتی هر سال ۲۲.۶ درصد رشد کنند.
 این به این معناست که دولت انتظار دارد علاوه بر یک‌ونیم برابر شدن تولید ناخالص داخلی، ظرف پنج سال اجرای برنامه درآمد نفتی‌اش حدود ۸۰ درصد بالا برود، واردات بیش از دو برابر و صادرات غیرنفتی تقریباً سه برابر شود.
 چنین رشد سریعی در صادرات نفتی و غیرنفتی - مخصوصاً بدون لغو تحریم‌های تجاری و بانکی ایران - تقریباً غیرممکن به نظر می‌رسد.
 در کنار این، پیش‌بینی محدود نگه داشتن رشد سالانه نقدینگی به ۲۰ درصد و کاهش تورم به زیر ۱۰ درصد تا پایان برنامه چندان با خواسته سرمایه‌گذاری به میزان ده برابر حجم فعلی نقدینگی سازگار نیست.
 علی مزروعی، نایب‌رئیس پیشین کمیسیون برنامه و بودجه مجلس می‌گوید این هدف‌گذاری‌های برنامه را «نه واقع‌بینانه، بلکه خیال‌پردازانه» می‌داند و می‌گوید از شش برنامه توسعه قبلی، تنها برنامه سوم تا حدی به اهداف تعیین‌شده رسید: «نه برنامه اول و دوم، و نه برنامه‌های چهارم تا ششم، حتی به ۳۰ درصد اهداف کمّی تعیین‌شده هم دست پیدا نکردند.»
 آقای مزروعی همچنین با اشاره به عملکرد اقتصاد ایران در یک دهه اخیر، می‌گوید: «نرخ رشد اقتصادی در یک دهه اخیر تقریباً صفر بوده و بقیه شاخص‌های اقتصاد ایران هم عملکرد بسیار بدی را از خودشان نشان داده‌اند. با ادامه روند کنونی اقتصاد ایران، چنین اهدافی محقق نخواهند شد.»
 دهه‌هاست که دولت‌های ایران وعده حذف وابستگی بودجه به نفت را می‌دهند ولی همچنان درآمدهای نفتی بخش بزرگی از هزینه‌های دولت را تأمین می‌کند.
 طبق پیش‌نویس برنامه هفتم، از شش ماه پس از آغاز اجرای آن، تمام درآمد صادرات نفت خام و میعانات گازی باید به صندوق توسعه ملی واریز شود و در مقابل این صندوق سالانه ۲۵ میلیارد یورو (۲۷ میلیارد دلار) به دولت پرداخت می‌کند.
 برای جبران این کاهش درآمد نفتی، دولت قصد دارد درآمدهای مالیاتی‌اش را به شدت افزایش دهد تا جایی که ۸۰ درصد هزینه‌های بودجه از این راه تأمین شود.
 طبق این برنامه، درآمدهای مالیاتی و گمرکی باید از حدود ۴.۵ درصد فعلی به ۱۲ درصد تولید ناخالص داخلی افزایش پیدا کند. به این منظور، قرار است معافیت‌های مالیاتی در طول پنج سال برنامه نصف شود و نرخ مالیات بر ارزش افزوده نیز به تدریج به ۱۳ درصد افزایش یابد.
 علی مزروعی هشدار می‌دهد که این کار ممکن است عواقبی منفی داشته باشد: «اقتصادی که در رکود است، ممکن است به دلیل افزایش مالیات با رکود شدیدتری مواجه شود.»
 یکی از جنجال‌برانگیزترین بخش‌های پیش‌نویس برنامه هفتم، ماده‌های ۱۵ و ۱۶ آن است که عملاً جوانان و معلولان را از قانون حداقل دستمزد مستثنی می‌کند.
 ماده ۱۵ برای «رفع موانع به‌کارگیری نیروی کار جدید» به کارفرماها اجازه می‌دهد در سه سال اول کار به کارکنانشان تنها نصف حداقل دستمزد را بپردازند و در این مدت اجازه هم دارند که هر زمان خواستند، قرارداد آن‌ها را لغو کنند.
 این کاهش سه‌ساله کف دستمزد در صورت «تغییر حرفه» افراد هم مجاز می‌شود.
 این پیشنهاد خشم تشکل‌های صنفی کارگران را برانگیخته است. کانون هماهنگی شوراهای اسلامی کار استان تهران در بیانیه‌ای آن را «تضعیف و بهره‌کشی از کارگران در جهت منافع سرمایه‌داران و کارفرمایان» خوانده و گفته اجرای آن باعث از بین رفتن امنیت شغلی کارگران می‌شود.
 در کنار این، ماده ۱۶ برنامه برای «تقویت انگیزه بنگاه‌ها» برای استخدام افراد دارای معلولیت و نیز «تسهیل ورود» آن‌ها به بازار کار، عملاً معلولان تحت پوشش سازمان بهزیستی و کمیته امداد را از حداقل دستمزد مستثنی کرده و به کارفرماها اجازه می‌دهد که با حقوقی پایین‌تر از حداقل دستمزد مصوب با آن‌ها قرارداد ببندند.
 علی مزروعی می‌گوید هدف این دو ماده، افزایش اشتغال از طریق ارزان کردن نیروی کار است؛ ولی مشکل اصلی چیز دیگری است: «مسأله بازار کار ایران [کمبود] نیروی کار ماهر و متخصص است و این قانون کمکی به کارفرمایان نمی‌کند.»
 به گفته آقای مزروعی این قانون «نوعی مزدوری را رقم زده است. ما داریم به عصر حجر برمی‌گردیم.»
 طبق پیش‌نویس برنامه هفتم توسعه، قرار است اختیارات بانک مرکزی برای نظارت بر بانک‌ها و مؤسسات اعتباری گسترده‌تر شود و این نهاد حتی اجازه پیدا می‌کند که اداره بانک‌های متخلف یا از نظر مالی متزلزل را به دست بگیرد و سهامداران عمده‌شان را مجبور به کم کردن سهمشان کند.
 در کنار این، به بانک مرکزی اختیار «هر نوع مداخله ارزی و ریالی در بازار ارز و طلا» هم داده می‌شود.
 ۱۵ ماده برنامه هم به بحث صندوق‌های بازنشستگی اختصاص داده شده است.
 این برنامه، حداقل سن بازنشستگی را ۵۳ سال تعیین کرده و این سن قرار است هر سال شش ماه بالا برود. البته سن بازنشستگی در مشاغل سخت و زیان‌آور برای مردان ۵۰ سال و برای زنان ۴۵ سال خواهد بود.
 ولی از طرف دیگر برای تشویق به رشد جمعیت، سن بازنشستگی مادران بابت فرزند اول و دوم هر کدام یک سال، و بابت هر فرزند بیشتر یک سال و نیم کاهش می‌یابد. به عبارت دیگر زنی که چهار فرزند داشته باشد، می‌تواند شش سال زودتر از موعد بازنشسته شود.
 دولت می‌خواهد نام وزارت اقتصاد را هم به وزارت تأمین مالی و خزانه‌داری تغییر دهد.
 ولی آن‌چه در پیش‌نویس برنامه هفتم به شدت به چشم می‌خورد، کم‌توجهی به محیط زیست است. نام گازهای گلخانه‌ای، گرمایش زمین یا تغییرات اقلیمی که حتی یک بار هم نیامده و اثری از فصل محیط زیست هم در آن نیست.
"
153,اقتصاد,قبل از معرفی آیفون۱۵، سازنده از افزایش استخدام کارگران جدید با تعیین پاداش خبر داد,فن‌آوری |  کسب و کار |  چین |  ایالات متحده آمریکا | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 شرکت فاکسکان، سازنده گوشی تلفن‌های آی‌فون اپل، تلاش‌ها برای جذب کارگران بیشتر برای بزرگترین کارخانه آی‌فون در جهان را افزایش داده است، آن هم تنها چند ماه مانده به عرضه گوشی‌های جدید - آیفون ۱۵.
 فاکسکان می‌گوید اگر کارگران جدید کارخانه‌اش در ژنگژو چین، برای حداقل ۹۰ روز در این شغل بمانند، تا ۳هزار یوان (۴۲۴ دلار آمریکایی) پاداش دریافت خواهند کرد.
 کارمندان فعلی این شرکت نیز با معرفی یکی از اعضای خانواده یا دوستان خود واجد شرایط دریافت جایزه خواهند بود.
 انتظار می‌رود مدل آیفون ۱۵ در ماه سپتامبر سال جاری میلادی به بازار عرضه شود.
 بر اساس پستی که بی‌بی‌سی در اپلیکیشن پیام‌رسان چینی WeChat مشاهده کرده٬ کارمندان فعلی شرکت فاکسکان با معرفی یک کارگر جدید که برای حداقل یک ماه در این شرکت کار کند ۵۰۰ یوان جایزه دریافت خواهند کرد.
 این جدیدترین اقدام ‍شرکت آیفون مستقر در تایوان برای بهبود منافع کارگرانش است.
 سخنگوی فاکسکان از اظهار نظر در این مورد خودداری کرد.
 سال گذشته، صدها کارگر در بزرگترین کارخانه مونتاژ آیفون جهان در شهر ژنگژو در چین به دلیل محدودیت‌های کووید و پرداخت نشدن حقوق‌شان دست به اعتراض زدند.
 در اواخر ماه اکتبر سال گذشته ویدئوهایی که از این اعتراضات در شبکه‌های اجتماعی منتشر شد نشان می‌داد که مردم پس از بسته شدن کارخانه فاکسکان به دلیل شیوع ویروس کرونا، در حال بیرون پریدن از یک حصار هستند.
 در پی آن در ماه نوامبر ۲۰۲۲ اپل هشدار داد با مسدود شدن منطقه‌ای از ژنگژو، (جایی که کارخانه آیفون در آن قرار دارد) از سوی مقامات چینی٬ ارسال محموله‌های آیفون ۱۴ به تعویق خواهد افتاد.
 بعدا شرکت با وعده پاداش‌های سخاوتمندانه کارگران جدیدی را استخدام کرد.
 با این حال، یکی از کارگران این شرکت به بی‌بی‌سی گفت که قراردادها تغییر کردند تا «نتوانند یارانه وعده داده شده را دریافت کنند» و افزود که بدون غذا قرنطینه شده‌اند.
 فاکسکان در پاسخ به این ادعا گفت که «در طول فرآیند استخدام یک خطای فنی رخ داده» و افزود که «دستمزد کارگران جدید همان چیزی است که در پوسترهای رسمی استخدام توافق شده است».
 کارخانه ژنگژو بیش از ۲۰۰هزار کارمند دارد و دستگاه‌های اپل از جمله آیفون ۱۴ پرو و پرو- مکس را می‌سازد.
"
154,اقتصاد,رشد «انفجاری» تقاضا برای نصب پمپ‌های عظیم حرارتی,انرژی |  انرژی تجدیدپذیر |  محیط زیست |  علمی | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 در یک استخر استاندارد المپیک ۲.۵ میلیون لیتر آب وجود دارد.
 اگر به دلایلی می‌خواهید آن را از دمای دلپذیر ۲۰ درجه سانتیگراد به نقطه جوش برسانید، شرکت آلمانی «راه حل‌های انرژی ام‌اِی‌ان» (MAN Energy Solutions) می‌تواند این کار را با یک پمپ حرارتی انجام دهد.
 رِیموند دیکوروِت، که در توسعه تجاری این شرکت کار می‌کند، توضیح می‌دهد: «ما می‌توانیم این کار را در کمتر از چهار ساعت انجام دهیم. یا می‌توانیم این میزان آب را ظرف ۱۱ ساعت منجمد کنیم.»
 تاسیسات این شرکت یکی از بزرگترین واحدهای پمپ حرارتی در جهان است. پمپ‌های حرارتی با فشرده‌سازی مبردهایی (مواد خنک‌کننده‌ای) که به آرامی گرم شده‌اند کار می‌کنند تا دمای این سیالات را افزایش دهند. می‌توان این گرما را به خانه‌ها یا ماشین‌آلات صنعتی منتقل کرد.
 پمپ‌های حرارتی برای کار کردن به برق نیاز دارند، اما می‌توانند به ازای هر کیلووات برقی که مصرف می‌کنند حدود سه یا چهار کیلووات گرما تولید کنند که کارایی بالایی به حساب می‌آید. به علاوه، برخی از آنها می‌توانند به عنوان وسیله سرمایشی عمل کنند.
 پمپ‌های حرارتی بیش از پیش برای نصب در خانه‌ها محبوبیت پیدا کرده‌اند، که نسبتا کوچک هستند و معمولا خروجی‌های چند کیلوواتی دارند.
 در مقابل بزرگترین پمپ حرارتی تجاری شرکت «ام‌اِی‌ان انرژی» هزاران بار قدرتمندتر است و ظرفیتی ۴۸ مگاواتی برای تولید حرارت دارد.
 این دستگاه می‌تواند دمایی تا ۱۵۰ درجه سانتیگراد تولید کند و هزاران خانه را گرم کند. این شرکت اخیرا دو دستگاه از آنها را در شهر بندری «اِس‌بی‌یِرگ» در دانمارک نصب کرده است.
 در این تاسیسات، مبرد دستگاه از جنس دی اکسید کربن، مقدار کمی حرارت را از آب دریا جذب می‌کند.
 کمپرسورها دمای دی‌اکسید کربن را افزایش می‌دهند و سیستم می‌تواند این گرما را انتقال دهد و آبی با دمای ۹۰ درجه را به سیستم گرمایشی منطقه که به ۲۷ هزار خانوار خدمات می‌رساند منتقل کند.
 آقای دیکوروِت می‌گوید: «تقاضا برای گرمایش در سطح محلی رشدی انفجاری را تجربه می‌کند.»
 نیاز فوری به ترک سوخت‌های فسیلی باعث هجوم - به خصوص در اروپا - به سوی سیستم‌های پمپ حرارتی بزرگ‌تر و قوی‌تر شده که می‌توانند نیاز کل شهرهای کوچک را تامین کنند.
 اما چه کسی، از نظر میزان مگاوات، بزرگترین تشکیلات را دارد؟
 این سوال ساده به نظر می‌رسد اما یافتن جواب قطعی برای آن بسیار سخت است. حداقل به این دلیل که پمپ‌های حرارتی معمولا همیشه با حداکثر ظرفیت کار نمی‌کنند. به عنوان مثال در اِس‌بی‌یِرگ پمپ‌های حرارتی شرکت «ام‌اِی‌ان انرژی» در حدود نیمی از ظرفیت بالقوه خود کار خواهند کرد.
 تلاش برای مقایسه بزرگترین سیستم‌های پمپ حرارتی جهان دشوار است، زیرا اغلب از چندین پمپ حرارتی کوچکتر که به صورت زنجیره‌ای به هم وصل هستند تشکیل شده‌اند.
 برای مثال سیستم گرمایش منطقه‌ای در استکهلم سوئد را در نظر بگیرید که اغلب به عنوان بزرگترین پمپ حرارتی جهان شناخته می‌شود که احتمالا برداشت درستی است. حداکثر ظرفیت این تاسیسات ۲۱۵ مگاوات است، اما به گفته سخنگوی «استکهلم اکسِرجی» که این شبکه را می‌گرداند این رقم حاصل جمع هفت پمپ حرارتی مجزاست: دو دستگاه ۴۰ مگاواتی و پنج دستگاه ۲۷ مگاواتی.
 شهر گوتنبرگ سوئد هم دارای یک سیستم پمپ حرارتی ۱۶۰ مگاواتی است که از چهار واحد تشکیل شده است. دو عدد از آنها در واقع بزرگتر از واحدهای منفرد تاسیسات استکهلم هستند و هر کدام ۵۰ مگاوات ظرفیت دارند که از سال ۱۹۸۶ مشغول کار بوده اند. اینها احتمالا عنوان قوی‌ترین پمپ های حرارتی منفرد را یدک می‌کشند.
 دِیو پی‌یِرسون، مدیر توسعه پایدار گروه «استار رفریجریشن» یادآوری می‌کند که اندازه لزوما همه چیز نیست. کارایی هم مهم است و او استدلال می کند که آمونیاک - مبرد مورد استفاده شرکتش - به کارآمدتر شدن پمپ‌های حرارتی کمک می‌کند.
 ورونیکا ویلک و همکارانش در موسسه فناوری اتریش درباره استفاده از پمپ‌های حرارتی در بخش صنایع برای تامین حرارت مورد نیاز کارخانه‌های داروسازی، مواد غذایی یا تولید کاغذ مطالعه کرده‌اند.
 دکتر ویلک استدلال می‌کند شرکت‌هایی که به دمای خیلی بالا - بیش از ۲۰۰ درجه سانتیگراد - نیاز ندارند، بیش از پیش به پمپ‌های حرارتی روی می‌آورند، زیرا به آنها اجازه می‌دهد مصرف گاز طبیعی که پس از حمله روسیه به اوکراین بسیار گران شده را کاهش دهند.
 اما این نوع پمپ‌های حرارتی معمولا فقط چند مگاوات ظرفیت دارند. به گفته دکتر ویلک احتمال بیشتری وجود دارد که پمپ‌های حرارتی واقعا غول‌پیکر را در سیستم گرمایشی منطقه‌ای، مانند آنچه بالاتر به آن اشاره کردیم، مشاهده کنید.
 او می افزاید: «خوبیِ این نوع سیستم‌ها این است که می‌توانید خانه‌های زیادی را یکجا کربن‌زدایی کنید.»
"
155,اقتصاد,توافق افزایش سقف بدهی آمریکا درباره چیست؟,اقتصاد جهان |  امور بانکی |  ایالات متحده آمریکا | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 جو بایدن رئیس جمهوری آمریکا از کنگره این کشور خواسته توافقی پیشنهادی را برای افزایش سقف بدهی دولت تصویب کند تا از ناتوانی دولت در پرداخت تعهدات مالی‌اش جلوگیری شود.
 اما مفاد این توافق چیست؟
 مذاکره کنندگان از هر دو حزب دموکرات و جمهوری ‌خواه یکشنبه شب متن این توافق را نهایی کردند.
 اگر این توافق به تایید کنگره آمریکا برسد دولت این کشور می‌تواند تا مدتی بعد از دور بعدی انتخابات ریاست جمهوری این کشور در سال ۲۰۲۴ به قرض گرفتن پول ادامه بدهد.
 قرار است این هفته رای گیری بر سر متن این توافق پیشنهادی در مجلس نمایندگان و مجلس سنای آمریکا آغاز شود.
 سرفصل‌های مهم این توافق به قرار زیر است.
 در حال حاضر سقف بدهی دولت آمریکا ۳۱.۴ تریلیون دلار است. هر چند وقت یکبار کنگره آمریکا باید سقف بدهی دولت را افزایش دهد و یا به حالت تعلیق دربیاورد.
 در غیر این صورت دولت آمریکا توان پرداخت حقوق کارکنان دولت فدرال، ارتش، برنامه‌های اجتماعی و همینطور بهره ناشی از بدهی ملی را نخواهد داشت.
 اما در سال‌های اخیر، این کار به طور روزافزونی دشوار شده چرا که دو طرف نمی‌توانند بر سر شرایط توافق کنند.
 در توافقی که یکشنبه شب میان جمهوری‌خواهان و دموکرات‌ها به دست آمد، سقف بدهی افزایش پیدا نکرده بلکه تا سال ۲۰۲۵ معلق شده است.
 این کار به دولت اجازه می‌دهد که تعهدات مالی خود را تا آن زمان بپردازد و درعین حال بداند که مجادله بعدی بر سر افزایش سقف بدهی با کارزار انتخابات ریاست جمهوری تداخلی نخواهد داشت.
 باقی کشورهای جهان هم می‌توانند از اینکه دست کم تا آن زمان رکود اقتصادی ناشی از عدم توافق دامنشان را نمی‌گیرد، نفس راحتی بکشند.
 جمهوری‌خواهان به دنبال آن بودند که در مجموع سقف بودجه دولت را به جز در بخش دفاعی یا کاهش دهند و یا بدون افزایش تا ۱۰ سال نگه‌دارند.
 بر اساس توافق فعلی بودجه غیردفاعی دولت سال آینده افزایش نخواهد یافت و سال ۲۰۲۵ تنها ۱٪ افزایش می‌یابد. تاثیر چنین محدودیت بزرگی در بودجه هنوز مشخص نیست.
 بودجه دفاعی با سه درصد افزایش به ۸۶۶ میلیارد دلار خواهد رسید.
 کاخ سفید تخمین زده که بودجه دولت به این طریق یک تریلیون دلار کاهش خواهد داشت اما آمار رسمی و دقیق هنوز منتشر نشده است.
 بودجه برای مراقبت‌های درمانی از کهنه سربازان آمریکایی نیز طبق خواسته جو بایدن افزایش می‌یابد.
 در حالی که وضعیت اضطراری درمانی مربوط به دوران همه‌گیری رسما در ماه می پایان یافت، جمهوری‌خواهان استدلال کرده‌اند که آنچه از این بودجه باقی مانده بازگردانده شود.
 دفتر بودجه کنگره تخمین زده که ۳۰ میلیارد دلار از این بودجه کمکی هنوز استفاده نشده است.
 یکی از خواسته‌های اصلی جمهوری‌خواهان محدود کردن توزیع تسهیلات در چارچوب نظام رفاه اجتماعی بوده است. آنها معتقد بودند که هر کس خواهان دریافت کمک مالی در چارچوب نظام رفاه است باید برای دریافت کمک غذایی و درمانی کار کند.
 دموکرات‌ها با این شرط کاملا مخالف بودند.
 سه برنامه اجتماعی از جمله بیمه درمانی برای آمریکایی‌های فقیر (مدیکید)، کمک غذایی تکمیلی (اسنپ) و کمک موقت برای خانواده‌های نیازمند (تنف) کانون این اعمال محدودیت‌ها از نظر جمهوری‌خواهان بوده است.
 حالا بر اساس توافق تازه بودجه مدیکید دست نخورده می‌ماند اما شرط سنی برای لزوم کارکردن در برنامه اسنپ از ۵۰ سال به ۵۴ سال افزایش یافته است.
 قوانین تازه اخذ مجوز برای پروژه‌های مربوط به سوخت‌های فسیلی و انرژی‌های تجدیدپذیر را تسهیل می‌کند.
 جو منچین، سناتور دموکرات از ایالت ویرجینیای غربی مدت‌هاست که به دنبال عملی کردن چنین طرحی بود.
 این تغییر حالا روند بازبینی و شروع بالقوه پروژه‌ها را تسریع خواهد کرد.
 آنچه در توافق نیست:
 بخشش وام دانشجویی
 جمهوری‌خواهان خواهان لغو برنامه بایدن در بخشش وام‌های دانشجویی بودند اما موفق نشدند.
 افزایش مالیات
 دموکرات‌ها خواستار افزایش مالیات آمریکایی‌های ثروتمند بودند اما هیچ مالیات تازه‌ای در توافق نیامده است.
 انرژی پاک
 جمهوری‌خواهان می‌خواستند بخش‌های مهمی از قانون کاهش تورم را که مربوط به انرژی پاک و محیط زیست است از میان بردارند اما موفق نشدند.
"
156,اقتصاد,جهان خودرو؛ رونمایی از نسل جدید ب‌ام‌و سری ۵,صنعت خودرو | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 این هفته در جهان خودرو: رونمایی هشتمین نسل از سدان پرطرفدار ب‌ام‌و، مدل جدید آستون مارتین که با فراری رقابت می‌کند و برداشت مدرن طراح مشهور ژاپنی از یک ماشین کلاسیک ایتالیایی
 ب‌ام‌و برای جا نماندن از رقابت در بازار سدان‌های لوکس الکتریکی، چهار مدل الکتریکی از نسل جدید سری ۵ به بازار عرضه خواهد کرد. این ماشین که یکی از پیشرفته‌ترین مدل‌های خودروساز آلمانی است از پاییز امسال به بازار عرضه خواهد شد.
 استراتژی ب‌ام‌و برای ساخت ماشین‌های الکتریکی با بنز متفاوت است. بنز مدل‌های الکتریکی خود را از مدل‌های بنزینی و دیزل جدا کرده، اما ب‌ام‌و یک بدنه برای سری ۵ طراحی کرده و آن را هم با موتور الکتریکی و هم با موتورهای بنزینی و دیزل می‌سازد. به این ترتیب سری ۵ هم باید با بنز کلاس E رقابت کند و هم رقیبی جدی برای بنز EQE است.
 در چند سال گذشته شیوه طراحی مدل‌های جدید ب‌ام‌و به خصوص جلوپنجره محصولات شرکت باعث بحث‌ها و انتقاد‌های زیادی شده است. ب‌ام‌و در سری ۵ این شیوه جنجالی را کنار گذاشته و جلوپنجره نسل جدید را محافظه‌کارانه‌تر و تقریبا شبیه به نسل پیشین طراحی کرده است.
 آدریان وان هویدونک، مدیر طراحی ب‌ام‌و می‌گوید کارخانه در نظر داشت جلوپنجره‌ای بزرگ و عمودی شبیه به سری ۷ برای سری ۵ طراحی کند،‌ اما مدیران کارخانه به این نتیجه رسیدند که شبیه شدن سری ۵ به سری ۷ به نفع این مدل نیست و مشتریان می‌خواهند این دو مدل با هم متفاوت باشند.
 در عوض داخل ماشین به سری ۷ شباهت زیادی دارد. ب‌ام‌و در واکنش به بنز کلاس E که ماه گذشته رونمایی شد، نسل جدید سری ۵ را به پیشرفته‌ترین فن‌آوری‌های خود مجهز کرده است. از جمله ماشین نمایشگر منحنی بزرگی دارد که می‌توان با آن فیلم دید یا بازی کرد. همچنین نوار باریک و نورانی روی داشبورد است که هنگام تماس تلفنی یا برای هشدار به سرنشینان رنگش تغییر می‌کند. سرنشین کنار راننده همچنین می‌تواند با لمس این نوار سیستم تهویه مطبوع ماشین را کنترل کند.
 مدل الکتریکی سری ۵ با نام i5 به بازار عرضه می‌شود. قوی‌ترین مدل i5 M60 است که دو موتور الکتریکی دارد که در مجموع ۶۰۲ اسب بخار نیرو تولید می‌کند. شتاب صفر تا ۱۰۰ کیلومتر در ساعت این مدل ۳.۹ ثانیه است.
 علاوه بر این M60،‌ یک مدل ارزان‌تر با یک موتور الکتریکی و یک مدل استیشن از i5 تولید خواهد شد. چهارمین مدل هم دو موتور الکتریکی دارد و در سال ۲۰۲۴ به بازار خواهد آمد. این ماشین‌ها می‌توانند با هر بار شارژ بین ۴۷۷ تا ۵۸۲ کیلومتر حرکت کنند.
 ب‌ام‌و علاوه بر این مدل‌های الکتریکی، دو مدل هیبرید دیزل و بنزینی و دو مدل هیبرید-الکتریکی هم از سری ۵ تولید خواهد کرد. مدل هیبرید-الکتریکی می‌تواند تا ۱۰۰ کیلومتر با نیروی باتری حرکت کند. قیمت نسل جدید سری ۵ هنوز اعلام نشده، اما پیش‌بینی می‌شود این ماشین با قیمت پایه ۶۰حدود هزار دلار فروخته شود.
 اولین نسل از ب‌ام‌و سری ۵ در دهه هفتاد میلادی به بازار عرضه شد. این ماشین سال گذشته پرفروش‌ترین در کلاس خود در اروپا بود. اما اهمیت سری ۵ برای ب‌ام‌و از میزان فروشش بیشتر است. این مدل در کنار سری ۳ به نوعی شناسنامه کارخانه است و ب‌ام‌و با آنها هویت خود را تعریف می‌کند.
 آستون مارتین نسل جدیدی از مدل DB11 رونمایی کرد. این ماشین که نامش DB12 است، از مدل قبلی قوی‌تر و گران‌تر است و آستون مارتین آن را برای رقابت با فراری آماده کرده است.
 DB12 در حقیقت نمونه‌ بهتر‌شده‌ای از DB11 است، اما کارخانه می‌گوید در روند بهینه‌سازی ماشین تنها ۲۵ درصد از DB11 حفظ شده و بقیه ماشین جدید است. ظاهر ماشین نسبت به قبل عضلانی‌تر و اسپرت‌تر شده و قدرت موتورش از ۵۲۷ اسب بخار به ۶۷۰ اسب بخار افزایش یافته است. این موتور توسط بنز ساخته می‌شود و آستون مارتین می‌گوید شتاب صفر تا ۹۷ کیلومتر در ساعت ماشین با آن ۳.۹ ثانیه است.
 با این افزایش قدرت، DB12 به رقیب مستقیمی برای فراری روما تبدیل می‌شود که موتوری هشت سیلندر با قدرت ۶۱۱ اسب بخار دارد. DB12 همچنین به طور غیرمستقیم با بنتلی کنتینانتال جی‌تی و پورشه ۹۱۱ هم رقابت می‌کند.
 مهم‌ترین تغییر در داخل خودرو دیده می‌شود. آستون مارتین در پاسخ به انتقادهای که از فن‌آوری‌های DB11 می‌شد تغییرات زیادی در DB12 ایجاد کرده و اتاق ماشین را کاملا به روز کرده است.
 آستون مارتین اولین دستگاه از DB12 را در یک حراجی خیریه در حاشیه جشنواره فیلم کن به قیمت یک میلیون و ۶۰۰ هزار دلار فروخت که بسیار بیشتر از پیش‌بینی برگزارکنندگان حراجی بود. استقبال از ماشین خبر خوبی برای آستون مارتین است که با مشکلات مالی دست و پنجه نرم می‌کند و به شدت به دنبال راهی برای افزایش سود است.
 لارنس استرول مدیر کارخانه به تازگی گفته که آستون مارتین باید از فروش هر مدل جدیدش ۴۰ درصد سود کسب کند. شاید به همین دلیل، خودروساز انگلیسی DB12 را آنقدر تغییر داده که بتواند آن را گران‌تر بفروشد. قیمت پایه DB11 پیشتر ۱۶۴ هزار پوند بود، اما پیش‌بینی می‌شود قیمت پایه DB12 به حدود ۲۳۰ هزار دلار افزایش یابد.
 کن اوکویاما، از طراحان سرشناس ژاپنی در جشنواره خودروهای کلاسیک «ویلا د استه» (Villa d'Este) در ایتالیا، از کانسپت اسپرتی رونمایی کرد که با الهام از یکی از مشهورترین مدل‌های مازراتی طراحی شده است. نام این کانسپت Kode61 است و آقای اوکویاما تایید کرده که تعداد محدودی از آن تولید خواهد کرد.
 Kode61 با الهام از مازراتی تیپو ۶۱ طراحی شده است که بین سال‌های ۱۹۵۹ تا ۱۹۶۱ میلادی تولید شد. تیپو ۶۱ شاسی سبکی داشت و به همین دلیل در مسابقه ۲۴ ساعته لومان حدود چهار دقیقه از رقیب اصلی‌اش فراری سریع‌تر بود. اما تیم مازراتی در آن مسابقه خوش شانس نبود و به خاطر بارش باران و نقص فنی نتوانست پیروز شود.
 آقای اوکویاما ظاهر ماشین را با ترکیبی از فرم‌های مدرن و ظاهر تیپو ۶۱ طراحی کرده است. رنگ Kode61 هم یادآور رنگ ماشین‌های تیمی به نام کامورادی است که از تیپو ۶۱ در مسابقات استفاده می‌کرد.
 اطلاعاتی درباره جزییات فنی ماشین اعلام نشده، اما به احتمال زیاد شاسی و موتور ماشین از مازراتی MC20، سوپرکار جدید مازراتی گرفته شده است. گفته می‌شود موتور ماشین هشت سیلندر است و ۳۹۶ اسب بخار نیرو تولید می‌کند.
 آقای اوکویاما در ژاپن یک استودیو طراحی دارد که برای مشتریان ثروتمندش در تعدادی بسیار محدود ماشین‌های تک طراحی و تولید می‌کند. پیش از این کار، او مدیر طراحی استودیوی طراحی پینین فارینا بود و در دوران مدیریتش ماشین‌هایی مثل فراری انزو، فراری ۵۹۹ GTB و فراری ۶۱۲ در این استودیو طراحی شد.
"
157,اقتصاد,کارخانه داروگر «نفس آخر را می‌کشد»؛ نوستالژی چند نسل در ایران,ایران |  اقتصاد ایران | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 شرکت داروگر که خاطره‌انگیزترین محصولات را برای چندین نسل ایران به جا گذاشته، به گفته رسانه‌های ایران در آستانه تعطیلی کامل است. روزنامه دنیای اقتصاد نوشته است که حقوق ۱۰۰ کارگر این کارخانه قدیمی چهار ماه و حق بیمه‌شان هفت ماه است که پرداخت نشده است. آن‌ها به دادستانی شکایت کرده‌اند، اما مدیریت کارخانه پس از احضار به دادستانی، همه سالن‌های تولیدی کارخانه را مهر‌وموم کرده است.
 کارخانه داروگر- در جاده قدیم کرج- که زمانی بیش از ۱۰۰۰ کارگر داشت، عده زیادی از کارگران خود را در سال‌های اخیر به دلیل مشکلات مالی اخراج کرده و گفته می‌شود فعلا بیش از چند ده کارگر فعال ندارد که امیدی هم به ادامه کار آن‌ها نیست.
 محمدرضا فرزعلیان، مسئول کانون شوراهای اسلامی کار غرب تهران، با تایید خبر پلمب شدن کارخانه گفته است:
 «از ۱۱۰۰ کارگر این واحد تولیدی، امروز کمی بیش از ۵۰ کارگر باقی مانده‌اند و بقیه در طول ماه‌ها و سال‌های اخیر اخراج شده‌اند و به نظر می‌رسد قصد دارند همین عده کارگران باقی‌مانده را هم بیکار کنند.»
 او افزوده است که «تولید داروگر کاملا خوابیده و این برند قدیمی، نفس‌های آخرش را می‌کشد.»
 فعالان کارگری می‌گویند در چند روز اخیر بیش از ۴۰ نفر هم حکم اخراج دریافت کرده‌اند. طی این سال‌ها گزارش‌هایی هم درباره مرخصی اجباری کارگران داروگر هم منتشر شده بود.
 به‌ نظر می‌رسد سرنوشتی مانند دیگر نوستالژی‌های ایرانی -مانند شرکت ارج- در انتظار داروگر باشد و روزهای عمر آن به شماره افتاده است.
 مشکلات این شرکت پرسابقه به زیان انباشته و بدهی‌های مالیاتی آن برمی‌گردد که حالا ادامه فعالیت آن را با اما و اگرهای فراوان روبرو کرده است.
 تاسیس شرکت داروگر به سال ۱۳۰۷ خورشیدی برمی‌گردد. در آن سال غلامرضا داروگر اولین کارخانه تولید صابون را در شهر اصفهان راه‌اندازی کرد.
 اولین محصول این کارخانه صابون «سوبلمه» بود؛ قدیمی‌ترین صابون صنعتی در ایران که به بازار راه یافت.
 این شرکت سیزده سال بعد از تاسیس در اصفهان، در سال ۱۳۲۰، به تهران نقل مکان کرد و محصولات خود را به انواع صابون، شامپو و سایر مواد شوینده گسترش داد.
 در سال ۱۳۳۶خورشیدی شرکت داروگر رسما به ثبت رسید و محصولات خود را با همین نام روانه بازار کرد.
 در سال ۱۳۵۲ شرکت داروگر نام خود را به شرکت سهامی عام «کف» تغییر داد و محصولاتش متنوع‌تر شد.
 در اواخر سال ۱۳۶۸ پذیرش سهام این شرکت در بورس اوراق بهادار تهران آغاز شد.
 برای چندین نسل محصولات داروگر بخشی جدانشدنی از زندگی شهروندان ایرانی بوده و حتی بسیاری از جوانان نسل جدید هم -با توجه به تنوع محصولات در بازار امروز- با داروگر به‌خوبی آشنا هستند.
 طرح اصلی بعضی محصولات این شرکت با گذشت دهه‌ها هنوز دست نخورده باقی مانده است.
 این شرکت کار خود را با تولید صابون آغاز کرد و یکی از محصولات مشهور آن صابون‌های زرد وسبز با طرح نخل است.
 شامپوی تخم مرغی، دیگر محصول ماندگار داروگر است که حمام کمتر خانه‌ای در ایران هست که این محصول به آن راه نیافته باشد.
 ترکیب رنگ و طرح این شامپو هنوز با سبک و سیاق سابق دست‌نخورده باقی مانده است.
 البته بعدا شامپوی سر عروسکی، که در سر آن قورباغه قرمزی طراحی شده بود، هم به بازار آمد که با نام «قور قوری» برای کودکان طراحی شده بود و به نسبت شامپوی تخم مرغی سوزش چشم کمتری ایجاد می‌کرد.
 در کنار این محصولات، داروگر واژه‌ای را به زبان فارسی معرفی کرد که هنوز هم در زبان محاوره رایج است.
 «ریکا» که نام یکی از محصولات مایع ظرفشویی این شرکت است خود این عبارت به عنوان «مایع ظرفشویی» در محاوره روزمره بکار می‌رود؛ بگونه‌ای که مشتریان هنگام خرید برندهای دیگر به جای استفاده از عبارت «مایع ظرفشویی» عبارت ریکا را به نام محصول مطلوب خود اضافه می‌کردند.
 داروگر البته محصولات دیگری نظیر پودر لباس‌شویی و خمیر دندان هم به بازار عرضه کرده است.
 نگاهی به محصولات امروزی این شرکت حکایت از تنوع محصولات آن دارند؛ به غیر از مواد شوینده و بهداشتی که طی دهه‌های متمادی فعالیت این شرکت بر عرضه آنها متمرکز بود، بعضی محصولات غذایی نظیر ژله و شیرینی هم به فهرست آن اضافه شده‌اند.
 این اولین باری نیست که صحبت از تعطیلی این «هلدینگ» به دلیل مشکلات مالی به میان آمده؛ طی سالهای اخیر چندین بار این موضوع مطرح شده است.
 در سال ۹۶ موضوع ورشکستگی این شرکت در رسانه‌ها مطرح شده بود که وزارت صمت آن را تکذیب کرد.
 در سال ۹۹ هم با آگهی مزایده اموال این شرکت توسط سازمان امور مالیاتی دوباره این موضوع مطرح شد؛ در آن سال گفته شده بود که داروگر ۸۳۰ میلیارد تومان بدهی به سازمان امور مالیاتی داشته که بعدا اعلام شد با فروش ۴۸ کامیون این شرکت این بدهی تسویه شده.
 هدلینگ داروگر ۱۲ زیر مجموعه در بخش‌های غذایی، دارویی، بهداشتی و مواد شوینده دارد که با تعطیلی شرکت مادر، این شرکت‌ها هم احتمالا متاثر خواهند شد.
 روزنامه فرهیختگان در گزارشی گفته بود شرکت داروگر تا سال ۸۸ در اختیار سهامدارانی عامی نظیر بانک ملی و بنیاد شهید و همچنین سهامداران خرد بود.
 در آن سال دو شرکت سرمایه‌گذاری حدود ۳۶ درصد سهام این شرکت را به سهامدار جدید-بیژن اسماعیلی- واگذار کردند.
 یک سال بعد(سال ۱۳۸۹) آقای اسماعیلی سهام ۳۷ درصدی سازمان اقتصادی کوثر(بنیاد شهید) را هم خرید و سهامدار عمده این هلدینگ شد.
"
158,اقتصاد,توافق بر سر سقف بدهی در آمریکا,اقتصاد جهان |  ایالات متحده آمریکا | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 جو بایدن رئیس جمهوری آمریکا می‌گوید برای افزایش سقف بدهی این کشور به توافقی د وحزبی با جمهوری‌خواهان رسیده و این توافق آماده تایید کنگره است.
 آقای بایدن گفت برای رسیدن به این توافق در مواردی «سازش» کرده است اما کوین مک‌کارتی رئیس مجلس نمایندگان به خبرنگاران گفت مردم آمریکا ارزش چنین توافقی را داشته‌اند.
 حالا این دو مقام آمریکایی باید نظر اعضای کنگره را برای تایید این توافق جلب کنند.
 این توافق پیشنهادی نتیجه مذاکراتی سخت و گاه تلخ میان دموکرات‌ها و جمهوری‌خواهان بوده است.
 وزارت دارایی آمریکا هشدار داده بود که اگر تا ۵ ژوئن این توافق صورت نگیرد، دولت آمریکا از پرداخت بدهی‌های خود باز خواهد ماند.
 آمریکا برای تامین بودجه دولت مجبور به قرض گرفتن پول است چرا که بیش از درآمد مالیاتی خود هزینه دارد.
 جمهوری‌خواهان می‌گفتند تنها به ازای کاهش بودجه در بخش‌هایی چون آموزش و برنامه‌های اجتماعی حاضر به افزایش سقف بدهی‌های دولت هستند.
 جو بایدن یکشنبه عصر در برابر خبرنگاران حاضر شد و گفت «این توافق پیشنهادی گام مهمی به جلوست و خطر فاجعه بار ناتوانی پرداخت بدهی‌های دولت را از میان می‌برد.»
 آقای بایدن افزود این توافق نتیجه سازش است، به این معنی که هیچ کس به همه آنچه که می‌خواست نرسید و این مسئولیت کشورداری است.
 رئيس جمهوری آمریکا گفت کوین مک‌کارتی با حسن نیت مذاکره کرده و حالا از آراء کافی برای حمایت از این توافق پیشنهادی در کنگره برخوردار است.
 آقای بایدن جزئیات کاملی از این توافق ارائه نکرد اما گفت سازش زیادی انجام نداده است.
 خبر رسیدن احتمالی به توافق اواخر روز شنبه منتشر شد اما نهایی شدن این توافق تا یکشنبه عصر به طول انجامید.
 کوین مک‌کارتی روز شنبه از «کاهش تاریخی هزینه دولت و اصلاحات ناشی از آن صحبت کرد که «مردم را از فقر نجات می‌دهد و به نیروی کار می‌افزاید.»
 او افزود هیچ مالیات تازه و یا برنامه دولتی تازه‌ای در این توافق مطرح نیست.
 روز یکشنبه چیپ روی، نماینده جمهوری‌خواه تگزاس گفت او به همراه چند نفر دیگر برای جلوگیری از تصویب این توافق در کنگره تلاش خواهند کرد.
 چالش اصلی پیش روی آقای مک‌کارتی حالا گذر از مانع جمهوری‌خواهان و دموکرات‌های تندرو در کنگره است.
 جمهوری خواهان با ۲۲۲ کرسی در برابر ۲۱۳ کرسی دموکرات در مجلس نمایندگان برتری دارند. دموکرات‌ها با ۵۱ کرسی در برابر ۴۹ کرسی جمهوری‌خواهان رهبری سنا را در دست دارند.
 آقای مک‌کارتی روز یکشنبه به شبکه خبری فاکس گفت ۹۵٪ از جمهوری‌خواهان بابت این توافق خوشحالند.
 اگر سقف بدهی دولت تا زمان مقرر افزایش داده نشود، دولت آمریکا از پرداخت بدهی‌ها و تعهدات مالی خود باز خواهد ماند. این اتفاق در آمریکا به معنی آن است که پول دولت به سرعت تمام می‌شود و برای ادامه برنامه‌های خود با بن‌بست روبرو خواهد شد. این اتفاق در طولانی مدت به بحران اقتصادی و رکود در آمریکا منجر خواهد شد که به نوبه خود بیکاری را نیز در کشور افزایش خواهد داد.
 رکود اقتصادی در آمریکا برای کشورهای زیادی در جهان تاثیری مخرب خواهد داشت و کشورهایی که آمریکا شریک تجاری بزرگشان است دیگر قادر به فروش کالاهای خود نخواهند بود.
"
159,اقتصاد,هواپیمای مسافربری ساخت چین نخستین پرواز خود را انجام داد,چین |  سفر هوایی |  تجارت | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 اولین هواپیمای مسافربری تولید چین از شانگهای به سوی پکن، پایتخت، پرواز کرد. تلویزیون دولتی چین تصاویر حرکت این هواپیما بر فراز شانگهای را پخش کرد.
 شرکت هوانوردی تجاری چین امیدوار است با تولید این هواپیماها سلطه و انحصار ایرباس و بوئینگ در بازار را بشکند.
 با این حال هواپیمای ۱۶۴ نفره سی ۹۱۹ (C919) ساخت چین همچنان به شدت به قطعات- تولید غرب وابسته است، از جمله بخشهایی از موتور و دیگر تجهیزات الکترونیکی هواپیما.
 هواپیمای C919 ساخت شرکت هواپیماسازی دولتی کوماک (COMAC) است.
 خطوط هوایی چین شرقی که شرکتی با حمایت دولتی است، پنج دستگاه از این هواپیما سفارش داده است.
 شرکت سازنده می‌گوید ۱۵۰۰ سفارش تا کنون ثبت کرده است. برخی کارشناسان می‌گویند اغلب سفارش دهندگان داخلی بودند.
 اولین پرواز تجاری از شانگهای به پکن با بیش از ۱۳۰ مسافر در کمتر از سه ساعت انجام شد.
 شی جین پینگ رئیس جمهوری که چند سال پیش در کابین یک ماکت هواپیمای C919 نشسته بود، این پروژه را یک دستاورد مبتکرانه‌ این کشور توصیف کرد.
"
160,اقتصاد,جو بایدن و رهبر جمهوری‌خواهان بر سر افزایش سقف بدهی‌ دولت آمریکا توافق اصولی کردند,اقتصاد جهان |  ایالات متحده آمریکا |  اقتصاد ایران | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 کاخ‌سفید می‌گوید جو بایدن، رئیس جمهوری و کوین مک‌کارتی، رئیس جمهوری‌خواه مجلس نمایندگان کنگره آمریکا برای جلوگیری از قطع بودجه دولت از طریق افزایش سقف بدهی، به توافق اصولی رسیده‌اند.
 اگر چه این توافق باید در جزییات مدون به تصویب کنگره آمریکا برسد اما مذاکرات بر سر این موضوع با توجه به نزدیک بودن سرموعد پرداخت بدهی‌های دولت آمریکا - ۵ ژوئن - نگرانی از به نتیجه نرسیدن گفتگوها میان کاخ‌سفید تحت کنترل دموکرات‌ها و مجلس نمایندگان که اکثریت آن در دست جمهوری‌خواهان است را بالا برده بود.
 دولت آمریکا از آنجا که توان تامین کامل مخارج خود را ندارد و منابعی چون اخذ مالیات نمی‌تواند بودجه کافی برای دولت ایجاد کند، باید کسری بودجه خود را از طریق قرض گرفتن تامین کند.
 سقف بدهی محدودیتی است که کنگره بر مخارج کشور اعمال می‌کند. این سقف میزان پولی که دولت می‌تواند استقراض کند را تعیین می‌کند.
 جو بایدن بعد از اعلام رسیدن به توافق اصولی با رهبر جمهوری‌خواهان گفته که توافق به دست آمده از نظر او «مصالحه» بوده است اما از طرف مقابل، کوین مک‌کارتی توافق اصولی به دست آمده را «دستاوردی تاریخی برای کاهش مخارج دولت» ارزیابی کرده است.
 خزانه‌داری آمریکا پیش‌تر هشدار داده بود که در صورت به توافق نرسیدن جو بایدن با جمهوری‌خواهان پیش از ۵ ژوئن، دولت آمریکا از پرداخت تعهدات مالی خود ناتوان خواهد شد. اتفاقی که علاوه بر اقتصاد آمریکا، بازار جهانی را هم می‌توانست ملتهب کند.
 جمهوری‌خواهان برای موافقت کردن با درخواست کاخ‌سفید برای افزایش سقف بدهی دولت، از جو بایدن خواسته بودند در بخش‌هایی چون آموزش و خدمات تامین اجتماعی بودجه دولت کم شود.
 سقف استقراض دولت آمریکا هم اکنون ۳۱.۴ تریلیون دلار است.
 بیشتر بخوانید
"
161,اقتصاد,نقش اندک ایران در «راه ابریشم جدید» چین، یک دهه پس از شروع این ابر پروژه,اقتصاد جهان |  آسیا |  تحریم ایران |  چین |  روابط خارجی ایران |  شی جین‌پینگ |  اقتصاد ایران |  تجارت | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 «جاده ابریشم جدید» عنوانی روزنامه‌نگارانه برای یکی از پروژه‌های بلندپروازانه چین است که با عنوان طرح «ابتکار کمربند و جاده» قرار است دسترسی بازارهای کشورهای مختلف در آسیا، اروپا و آفریقا را به محصولات چینی آسان کند.
 در چارچوب این طرح چین اعلام کرد که در زیرساخت‌های اقتصادی بیش از ۶۰ کشور جهان (از جمله ایران) برای گسترش شبکه حمل و نقل سرمایه‌گذاری می‌کند.
 اما به رغم این‌که ۱۰ سال از زمان رونمایی این طرح توسط رئیس‌جمهور چین گذشته، این طرح به طور کامل با استقبال بین‌المللی روبه‌رو نشده و تحرکات جدیدی در مسیرهای ترانزیتی و تعاملات تجاری کشورهای همسایه به وجود آمده است که ایران در آن جایگاهی ندارد.
 در ۱۰ سال گذشته اکثر کشورهای درگیر در این پروژه ضمن افزایش سطح روابط اقتصادی و سیاسی خود با کشور چین، شرایط حضور و سرمایه‌گذاری شرکت‌های چینی در زیرساخت‌‌های حمل و نقل‌شان را فراهم کردند.
 اکثر کارشناسان سیاسی در ایران بر این باور هستند که مشارکت ایران در پروژه راه ابریشم جدید چین، جایگاه تهران را تقویت خواهد کرد و همچنین مسیر ترانزیتی شرق به غرب و شمال به جنوب از ایران، امنیت ایران را به یک موضوع مهم در معادلات منطقه‌ای تبدیل خواهد کرد و تهران خواهد توانست از این پتانسیل، هم برای رسیدن به اهداف ژئوپلتیک و هم برای حق ترانزیت کالاها، بهره مند شود.
 با توجه به اهمیت استراتژیک آسیای میانه، این منطقه به عنوان نقطه اتصالی در پروژه‌های مهم زیرساختی چین، به عنوان بخشی از ابتکار جاده ابریشم نوین، اهمیت ویژه‌ای دارد.
 بر اساس آمارهای رسمی چین، حجم تجارت این کشور با کشورهای آسیای میانه در سال ۲۰۲۲ به مبلغ ۷۰ میلیارد دلار رسید و این میزان در سه ماهه نخست سال ۲۰۲۳ در قیاس با سال قبل، ۲۲ درصد افزایش یافته است.
 هفته گذشته، رئیس جمهور چین، شی جین پینگ، در یک نشست با سران کشورهای قزاقستان، ترکمنستان، تاجیکستان، قرقیزستان و ازبکستان، در شهر شیان، توافق برای گسترش همکاری‌های بیشتر را اعلام کرد. او گفت که این کشورها باید ظرفیت‌های بالقوه خود را در بخش‌های تجارت، پروژه‌های زیرساختی، انرژی و اقتصاد به کار بگیرند.
 با توجه به موقعیت جغرافیایی ایران، منابع عظیم انرژی و روابط به ظاهر خوب ایران و چین، انتظار می‌رفت که ایران نیز یکی از کشورهای فعال در پروژه راه ابریشم جدید چین باشد. ضمن این‌که ایران در جاده تاریخی ابریشم نیز نقش مهمی داشته و حضور فعالش در این پروژه، ارزش‌های نمادین قابل ملاحظه‌ای هم برای تهران و هم پکن دارد.
 در این بین امضای توافق‌نامه ۲۵ ساله ایران و چین باعث شد تا امیدها برای افزایش سرمایه گذاری چین در پروژه‌های زیربنایی ایران افزایش یابد تا در نتیجه به تدریج، نقش ایران در پروژه راه ابریشم چین نیز افزایش پیدا کند. اما این انتظارها تاکنون برآورده نشده‌اند.
 در بهمن ماه سال گذشته براساس اظهارات مقام‌های دولتی، رسانه‌های ایران از «رویگردانی چینی‌ها از سرمایه‌گذاری در ایران» خبر دادند. در این راستا، رئیس اتاق مشترک ایران و چین نیز تأکید کرده که کاهش سرمایه‌گذاری چینی‌ها در ایران برگرفته از گرایش مدیران میانی جمهوری اسلامی به غرب است.
 اوایل بهمن گذشته نیز علی فکری، معاون وزیر اقتصاد و رئیس کل سازمان سرمایه‌گذاری و کمک‌های اقتصادی و فنی ایران، در یک نشست خبری اعلام کرد که از آغاز دوره دولت رئیسی تا به امروز، چینی‌ها تنها در ۲۵ طرح با ارزش ۱۸۵ میلیون دلار، در ایران سرمایه‌گذاری کرده‌اند. به گفته وی، در این دوره یک سال و سه ماهه، روسیه، امارات متحده عربی، ترکیه، چین و افغانستان به ترتیب بیشترین سرمایه‌گذاری را در ایران صورت داده‌اند.
 بررسی‌ها نشان می‌دهند که ارزش قراردادهای بنگاه‌های چینی در سال ۲۰۲۱ با ایران، به ۵۷ میلیون دلار رسیده است. این رقم نسبت به سال ۲۰۱۹ که ۱.۳ میلیارد دلار بوده است، نشان دهنده کاهش قابل توجه سرمایه‌گذاری چینی در ایران است.
 در عین حال، افغانستان تنها یک قرارداد به ارزش ۶۹۰ میلیون دلار برای میادین نفتی با چین منعقد کرده است که در چهار سال آینده پرداخت خواهد شد.
 همچنین پاکستان در طول دوره همه‌گیری کووید-۱۹ بیش از ۵۳۰ میلیون دلار سرمایه چینی جذب کرده است.
 در نهایت، پاکستان و افغانستان به‌عنوان همسایگان ایران، در جذب سرمایه‌های خارجی به ویژه از چین، در مقابل عوامل داخلی و خارجی قرار گرفته‌اند. جاماندگی ایران در این زمینه نیز به عوامل مختلف بستگی دارد.
 در این بین چین یکی از سرمایه‌گذاران عمده در کشورهای عرب منطقه نیز بوده است و اکثر سرمایه‌گذاری ها در زیرساخت‌های ارتباطی و انرژی این کشورها صورت گرفته است تا در پروژه راه ابریشم جدید مورد استفاده قرار گیرند.
 از آن جمله ارزش قراردادهای منعقد شده بین بنگاه‌های چینی و عراق در سال ۲۰۲۱ به ۴.۵ میلیارد دلار رسیده است. این همچنین سرمایه‌گذاری مستقیم ۵۶۰ میلیون دلاری چین در امارات در سال ۲۰۲۱، سرمایه‌گذاری ۵۱۴ میلیون دلاری این کشور در عربستان، جذب سرمایه‌گذاری ۴۱۰ میلیون دلاری حکومت کویت و ۴۰۴ میلیون دلار از سوی عمان و حتی سرمایه‌گذاری ۳۳۶ میلیون دلاری چین در ترکمنستان در سال ۲۰۲۰ از جمله سرمایه‌گذاری‌های این کشور در منطقه محسوب می‌شوند.
 زمستان گذشته مجیدرضا حریری، رئیس اتاق مشترک بازرگانی ایران و چین، در گفت‌وگو با رسانه‌های ایران، دلایل عمده کاهش سرمایه‌گذاری چین در ایران را «فساد مالی، عدم آزادی سرمایه و رقابت‌پذیری و فقدان شفافیت در اقتصاد ایران» بیان کرد.
 به گفته او آمار فساد مالی در ایران، باعث عدم علاقه سرمایه‌گذاران خارجی به سرمایه‌گذاری مستقیم در ایران شده است.
 ضمن این‌که نبود آزادی سرمایه و همچنین داشتن «اقتصادی غیرشفاف، رانتی، غیر خصوصی، غیر آزاد و غیررقابت‌پذیر» نیز به دیگر عواملی تبدیل شده‌اند که سرمایه‌گذاران خارجی را از انتخاب ایران منصرف می‌کنند.
 حریری تاکید کرد که سرمایه‌گذاری‌های صورت گرفته در بخش نفت، گاز و پتروشیمی ایران به دلیل پیروی از قواعد بین‌المللی بازار نفت و نه به دلیل رعایت قوانین داخلی ایران، عملی شده است.
 چین، در چند سال اخیر مشتری عمده نفت ایران در دوران تحریم ها بوده است. پس از حمله روسیه به اوکراین، مسکو نیز اقدام به فروش نفت ارزان به چین و سایر کشورهای عمده مصرف کننده انرژی کرد و این اقدام مسکو شرایط را برای فروش نفت ایران به چین سخت تر کرد.
 تهران نیز برای جلوگیری از کاهش درآمد ارزی خود، تخفیف برای فروش نفت به چین را افزایش داد.
 پکن ترجیح می‌دهد در زیرساخت‌های ارتباطی و انرژی کشورهای همسایه ایران، به ویژه عراق، سرمایه گذاری کند تا هم نقش بغداد در کریدورهای ترانزیتی منطقه افزایش یابد و هم امنیت انرژی پکن تا حدی با منابع انرژی عراق تامین شود.
 پکن کماکان مایل است به جای سرمایه‌گذاری در ایران و اجرایی کردن قرارداد ۲۵ ساله همکاری با ایران، فقط به خرید نفت ارزان ایران ادامه دهد.
 مادامی که مشکلات متعدد سرمایه گذاری در ایران حل نشوند، تحریم ها برطرف نشود و اف ای تی اف تصویب نشود ایران نقش مهمی در پروژه راه ابریشم جدید چین نخواهد داشت و تهران باید شاهد از دست رفتن فرصت‌ها و افزایش نقش کشورهای منطقه در کریدورهای ترانزیتی منطقه باشد.
 به نظر می‌رسد ایران نیازمند یک بازنگری ذهنی و تغییر در مواضع و درک واقع‌بینانه از آرایش ژئوپلیتیک منطقه است. این تغییر در دیپلماسی حمل و نقلی ایران به منافع ملی بر اساس مزیت‌های طبیعی و نسبی کشور، باید ایجاد شود. این اقدامات می‌توانند به ایران کمک کنند تا به حد امکان بیشترین و پایدارترین منفعت را از منابع و مزیت‌های طبیعی خود تامین کند.
 چنین تحولاتی نیازمند یک دید واقع‌بینانه از ژئوپلیتیک منطقه و تنظیم موقعیت‌ها و روابط بر اساس مصالح ملی است. این‌گونه عمل کردن، ایران را قادر خواهد ساخت تا در حوزه حمل ونقل بین‌المللی، بهره‌وری بیشتری را کسب کند و منافع بلندمدت و پایدارتری را برای کشور فراهم کند.
"
162,اقتصاد,طرح مالیات برعایدی سرمایه در ایران؛ چه کسانی باید این مالیات جدید را بپردازند؟,بورس |  بازار مسکن |  اقتصاد ایران |  امور مالی شخصی | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 مالیات‌ستانی در ایران، کلاف سردرگمی است که تا امروز نظم خاصی پیدا نکرده و برخلاف کشورهای توسعه یافته، مالیات بخش اصلی درآمد حکومت نیست.
 این در حالی است که یکی از شاخص‌های مهم کارکرد درست یک نظام اقتصادی، وضعیت مناسب مالیاتی است.
 در ایران مالیات به شکل مستقیم و غیرمستقیم از شهروندان اخذ می‌شود. مالیات مستقیم مثل مالیات بر درآمد، ارث و غیره. مالیات غیرمستقیم نیز شامل همه مالیات‌هایی است که بر محصولات، قبل از رسیدن به دست مشتری، اعمال می‌شوند؛ مانند تعرفه گمرکی، مالیات ارزش افزوده و مالیات فروش.
 اما یکی از انواع مهم مالیات مستقیم در دنیای امروز، مالیات بر عایدی سرمایه است. این مالیات بر سود سرمایه‌گذاری‌هایی تعلق می‌گیرد که از راه‌هایی به جز تولید به دست آمده باشند؛ مانند سودی که مالک از بالا رفتن قیمت ملک یا صاحب سهام از افزایش قیمت سهام به دست می‌آورد.
 دولت‌ها با هدف جلوگیری از افزایش بی‌رویه سرمایه‌گذاری در بخش‌های غیرتولیدی و تشویق شهروندان به سرمایه‌گذاری در تولید، این مالیات را تعیین می‌کنند تا از سرازیر شدن پول شهروندان به بازارهایی مانند مسکن، بورس، طلا، خودرو، ارز و هر کالای سرمایه‌ای دیگر جلوگیری کنند.
 در ایران، لایحه مالیات بر عایدی سرمایه، سال‌های زیادی در مجلس خاک خورده ‌بود و حالا هم که تصویب شده و به شورای نگهبان ارسال شده، در صورت عملیاتی شدن، درآمد خاصی را نصیب سازمان امور مالیاتی نمی‌کند، چرا که راه‌های زیادی برای فرار مالیاتی در این مصوبه دیده می‌شود.
 موضوع از این قرار است که مجلس چنان سطح مشمولی مالیات را بالا برده که شاید حتی پنج درصد از افراد جامعه مشمول این قانون نشوند. حال آن که هدف از طرح مالیات بر عایدی سرمایه درآمدزایی و همچنین از بین بردن سفته بازی مخرب روی خودرو، ارز، طلا و مسکن بود ولی با این معافیت‌های ارائه شده این اهداف قابل دسترسی نیست.
 بر اساس پژوهش مرکز مطالعاتی «بنیاد مالیات» در آمریکا، در سال ۲۰۲۲ رقم مالیات بر عایدی سرمایه در بریتانیا ۲۰ درصد، فرانسه ۳۴ درصد، آلمان ۲۶.۴ درصد، ایتالیا ۲۶ درصد، استرالیا ۲۷ درصد، كانادا به صورت عمومي معادل ۵۰ درصد و سوئد ۳۰ درصد بوده است. مالیات بر عایدی سرمایه در آمریکا تا حدودی شناور است و میانگین را می‌توان ۲۰ درصد ذکر کرد.
 برای نخستین بار در ایران، در بخش درآمد املاک ماده ۲۳ قانون مالیات‌های مستقیم مصوب سال ۱۳۴۵، تفاوت قیمت خرید و فروش ملک به عنوان یک نوع درآمد و عایدی محسوب و مشمول مالیات شد.
 ولی بعد از انقلاب ۱۳۵۷ اجرای این قانون متوقف شد. در سال ۱۳۶۶ بصورت رسمی، مالیات بر عایدی سرمایه در مجلس مطرح و واحد مسکونی معاف از آن شد. در سال‌های ۱۳۸۰ و ۱۳۹۱ بار دیگر دولت بر ضرورت اخذ این مالیات تاکید کرد و هر بار طرح‌هایی به مجلس رفت. ولی هرگز به نتیجه مشخصی نرسید.
 حتی در سال ۱۳۹۳ نمایندگان مجلس به مالیات بر عایدی سرمایه رای منفی دادند.
 این کش‌وقوس‌ها ادامه داشت تا اینکه در نهایت روز دوشنبه ۱۱ اردیبهشت امسال، نمایندگان مجلس طرح مالیات بر عایدی سرمایه را تصویب کردند.
 بر اساس این مصوبه، معاملات املاک با انواع کاربری و حق واگذاری محل، انواع وسایل نقلیه‌ مشمول مقررات مربوط به شماره‌گذاری، انواع طلا، نقره، پلاتین، مسکوکات طلا، نقره، پلاتین و جواهرآلات و انواع ارز و رمز ارز، مشمول مالیات بر عایدی می‌شوند.
 این مصوبه مجلس هنوز به قانون تبدیل نشده و در شورای نگهبان در دست بررسی است، ولی با وجود این که این لایحه هنوز به صورت قانون اجرایی در نیامده، شواهدی وجود دارد که ظاهرا در برخی از سامانه‌های خرید، اجرای این طرح آغاز شده است.
 به عنوان نمونه، به محض ورود به سامانه‌های ثبت نام و قرعه‌کشی خودرو، اطلاعیه اخذ مالیات بر عایدی سرمایه دیده می‌شود.
 این کار با واکنش کمیسیون اقتصادی مجلس روبه‌رو شد. مهدی طغیانی، سخنگوی کمیسیون اقتصادی مجلس چند روز پیش گفت: «در زمان ثبت نام ایران خودرو در سامانه یکپارچه، عبارت اخذ مالیات بر عایدی سرمایه درج شده که «غیرقانونی است. برای اینکه مالیات بر عایدی سرمایه هنوز قانونی شده‌ و در شورای نگهبان مراحل بررسی و نهایی شدن را طی می‌کند.»
 طرحی که در مجلس تصویب شد، مخالفان زیادی دارد. مهمترین انتقاد این است که این قانون شامل بخش بسیار کوچکی از جامعه شده و انگار به گونه‌ای تنظیم شده که گویی فقط برای رفع تکلیف است.
 احمد علیرضا بیگی نماینده مردم تبریز در مجلس در نامه‌ای به رییس کمیسیون اقتصادی مجلس یادآوری کرد که بخشی از خرید و فروش ارز غیرقانونی تلقی شده، اما در طرح جدید قرار است از سود این خرید و فروش به ظاهر غیرقانونی، مالیات گرفته شود.
 او در این نامه نوشته است: «اخذ مالیات از خرید و فروش ارز نباید موجب ایجاد این شائبه شود که خرید و فروش ارز که براساس قانون مبارزه با قاچاق ارز و کالا در زمره جرایم اقتصادی قرارگرفته، مشروعیت یافته و به رسمیت شناخته شود.»
 احمد توکلی از کارشناسان اقتصادی نزدیک به حکومت نیز میزان معافیت در نظر گرفته شده را غیر قابل قبول خوانده‌است.
 اما در مقابل برخی اقتصاد‌دانان معتقدند که چنین قانونی می‌تواند از شدت سرمایه‌گذاری‌ها در کالاهایی مانند خودرو بکاهد و دست دلالان را از بازار خودرو کوتاه کنند.
 منتقدان بازار خودرو معتقدند که در حال حاضر تقاضای مصرف‌کننده اصلی در این بازار نزدیک به صفر است؛ چرا که نیمی از خانواده‌ها توانایی خرید ندارند و مابقی خانواده‌ها دارای یک خودرو هستند. بنابراین عمده بازار خودرو دست دلالان است و اگر این نوع تقاضای دلالی با استفاده از ابزار مالیات بر عایدی سرمایه مدیریت شود، سوداگری جمع می‌می‌شود.
 حتی برخی از اقتصاددانان حامی این طرح، پا را از این فراتر گذاشته و می‌گویند که این طرح با هدف‌گیری قشر خاصی از جامعه، کسری بودجه دولت را پوشش داده و تورم را کنترل کرده و حتی رشد اقتصادی ایجاد می کند.
 ایرنا خبرگزاری رسمی دولت، در سی‌ام فروردین امسال گزارش کرد که این طرح به دولت کمک می‌کند تا وضعیت اقتصادی را در حوزه تورم، رشد و فعالیت‌های مولد اقتصادی را سروسامان دهد.
 مهدی موحد بکنظر، رئیس مرکز آموزش، پژوهش و برنامه‌ریزی سازمان امور مالیاتی در طرح مالیات بر عایدی سرمایه، گفته بود هر فرد به ازای همسر و تعداد فرزندان تا سقف چهار واحد مسکونی و چهار وسیله نقلیه، هر شخص تا ۲۰۰ گرم طلای ۲۸ عیار در هر پنج سال (تا سقف یک کیلوگرم برای هر خانوار)، در کنار اراضی کشاورزی و مناطق آزاد از این نوع مالیات معاف هستند.
 همچنین مصوبه مجلس می‌گوید در صورتی که مالک خودرو، این محصول را کمتر از یکسال نگه دارد، مشمول مالیات بر عایدی سرمایه خودرو‌ می‌شود. فروش خودرو زیر یک سال مشمول ۳۰ درصد، فروش بین یک تا دو سال حدود ۲۰ درصد و فروش بین دو تا سه سال حدود ۱۰ درصد مشمول مالیات می‌شود.
 افرادی که خودروی خریداری شده از سامانه یکپارچه (منظور خرید از کارخانه از طریق قرعه کشی) را کمتر از دو سال نگه دارند، باید ۲۰ درصد از سود فروش خودرو را به عنوان مالیات بر سرمایه بدهند و نگهداری خودرو کمتر از سه سال شامل مالیات ۱۰ درصدی می‌شود.
 اما همه این مالیا‌ت‌ها در حالی اخذ می‌شوند که یک خانواده، پنجمین خودرویش را خریداری کند. کمیسیون اقتصادی مجلس تصریح کرد برای کسانی که یک خودرو دارند این مالیات محاسبه نمی‌شود. براساس اطلاعات پایگاه رفاه ایرانیان کمتر از دو درصد خانوار ایرانی بیش از سه دستگاه خودرو دارند.
 همچنین ارز، طلا و جواهر نیز در صورتی که فروش زیر یک سال باشد ۳۰ درصد، فروش بین یک تا دو سال ۲۰ درصد و فروش بین دو تا سه سال مشمول ۱۰ درصد مالیات می‌شود.
 اما هریک از اعضای خانواده در هر پنج سال، معادل ۲۰۰ گرم طلای ۱۸ عیار (تا سقف یک کیلو برای هر خانواده) و دارندگان کمتر از دو هزار یورو (۲۴۰۰ دلار و ۹۶۰۰ دلار برای خانواده چهار نفره) از مالیات معاف خواهند بود. (البته این طرح تنها شامل کسانی است که از صرافی رسمی ارز و طلای با فاکتور خریداری کرده‌باشند).
 در بخش املاک نیز فروش زیر یک سال مشمول ۶۰ درصد، فروش زیر دو سال مشمول ۴۰ درصد، فروش زیر سه سال مشمول ۲۰ درصد، فروش زیر چهار سال مشمول ۱۰ درصد و فروش زیر پنج سال مشمول پنج درصد مالیات می‌شود. این طرح در صورتی شامل حال یک خانوار می‌شود که حداکثر تا چهار منزل مسکونی داشته ‌باشند.
 این درحالی است که براساس اطلاعات سامانه املاک و اسکان، حدود یک درصد خانواده ایرانی حدود چهار واحد مسکونی دارند. مرکز آمار در آذر ۱۴۰۱ گزارش کرده کمتر از پنج درصد جمعیت ایران بین دو تا پنج واحد مسکونی دارند.
 بنابراین به طور کلی بیش از ۹۵ درصد خانوارهای کشور از پرداخت مالیات بر عایدی خودرو و مسکن معاف هستند و بر اساس گفته مهدی موحدی، رئیس مرکز پژوهش و برنامه‌ریزی مالیاتی سازمان امور مالیاتی، بخش کمی از مردم درگیر قانون مالیات بر عایدی سرمایه خواهند بود و چیزی کمتر از چهار یا پنج درصد مردم درگیر این قانون خواهند شد و بیش از ۹۵ درصد مردم اساساً مشمول این قانون نیستند و موضوع مرتبط با آنها نیست.
"
163,اقتصاد,جمعیت هند از چین پیشی گرفت: آیا هند می‌تواند به یک ابرقدرت جهانی تبدیل شود؟,اقتصاد جهان |  چین |  جمعیت شناسی |  هند | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 بر اساس گزارش سازمان ملل متحد، هند با بیشترین میزان جمعیت از چین در این زمینه پیشی گرفته است.
 آیا این کشور می‌تواند با همسایه قدرتمند خود به عنوان یک ابرقدرت جهانی برابری کند - یا حتی از آن پیشی بگیرد؟
 چین همچنان از نظر اندازه اقتصادی، نفوذ ژئوپلیتیکی و قدرت نظامی به راحتی از هند پیشتر است. اما کارشناسان می‌گویند که این وضعیت رو به تغییر است.
 از دید مایکل اسپنس، برنده جایزه نوبل اقتصاد سال ۲۰۰۱، نوبت هند فرا رسیده است.
 رئیس و استاد دانشگاه استنفورد به بی‌بی‌سی می‌گوید: «هند به چین خواهد رسید. اقتصاد چین کند خواهد شد و اما برای هند چنین نخواهد شد.»
 اما چالش‌هایی در پیش است.
 چین دومین اقتصاد بزرگ جهان را دارد که تقریباً پنج برابر بزرگتر از اقتصاد هند است که در رتبه پنجم قرار دارد.
 هند با داشتن یک طبقه متوسط نسبتاً کوچک، به سرمایه‌گذاری عظیمی در آموزش، استانداردهای زندگی، برابری جنسیتی و اصلاحات اقتصادی نیاز دارد تا شاهد رونق «به سبک چینی» باشد.
 و ابرقدرت جهانی بودن فراتر از جمعیت و اقتصاد است و به قدرت ژئوپلیتیکی و نظامی بستگی دارد - و هند در این حوزه‌ها بسیار عقب است.
 قدرت نرم نیز نقش کلیدی دارد. صنعت فیلم بالیوود هند در تبلیغ این کشور در سطح بین‌المللی - و شکستن رکوردها در نتفلیکس - بسیار موثر است.
 اما پس از آن، به اصطلاح چایناوود وجود دارد: صنعت فیلم‌سازی قدرتمند خودِ چین که به سرعت رشد می‌کند و برای اولین بار عنوان عنوان پرفروش‌ترین فیلم را در سال ۲۰۲۰ از هالیوود ربود و این کار را دوباره در سال ۲۰۲۱ انجام داد.
 امروزه ۸۶ هزار نوزاد هر روز در هند به دنیا می‌آیند که این عدد برای چین ۴۹۴۰۰ نوزاد در روز است.
 با نرخ باروری پایین چین، جمعیت این کشور رو به کاهش است و قرار است تا پایان این قرن به زیر یک میلیارد نفر برسد.
 سازمان ملل می‌گوید جمعیت هند تا سال ۲۰۶۴ به رشد خود ادامه می‌دهد و از ۱.۴ میلیارد فعلی به ۱.۷ میلیارد در سال ۲۰۶۴ افزایش خواهد یافت.
 این امر به هند «سود جمعیتی» می‌دهد - اصطلاحی که به رشد سریع اقتصادی به لطف افزایش جمعیت در سن کار اشاره دارد.
 پروفسور مارک فریزر، مدیر مؤسسه هند چین در نیو اسکول در نیویورک می‌گوید: «اصلاحات افزایشی در دهه ۱۹۹۰ در هند اکنون به بار نشسته است. اما اینکه این نیروی کار تا چه حد تحصیل کرده، سالم، متخصص و قادر به کمک به اقتصاد خواهد بود، واقعاً مهم است.»
 علیرغم جذب شرکت‌های چندملیتی بزرگی مانند اپل و فاکس‌کان در ماه‌های اخیر، بوروکراسی داخلی و بی‌ثباتی هند که ناشی از تغییرات مکرر سیاست‌ها است، سرمایه‌گذاری‌های بین‌المللی را می‌ترساند.
 پروفسور فریزر می افزاید: «این تصوری قرن نوزدهمی است که هر چه جمعیت شما بیشتر باشد، قدرتمندتر هستید» چنانکه عوامل متعدد دیگری وجود دارند.
 طبق آمار بانک جهانی، امروزه تنها نیمی از هندی‌های در سن کار (۱۴ تا ۶۴ سال) واقعاً مشغول به کار هستند یا به دنبال شغل می‌گردند.
 در مورد زنان این میزان به ۲۵ درصد کاهش می‌یابد - که این رقم در چین ۶۰ درصد و در اتحادیه اروپا ۵۲ درصد است.
 اقتصاد چین پس از یک سری اصلاحات در دهه‌های ۱۹۸۰ و ۱۹۹۰ بیش از هر کشور دیگری رشد کرده است. اما ترکیبی از کووید، افزایش سن جمعیت و تنش‌های فزاینده با غرب، بر رشد این کشور تأثیر گذاشته است.
 رشد تولید ناخالص داخلی هند در حال حاضر سریعتر از چین است - و پیش‌بینی‌های صندوق بین‌المللی پول نشان می‌دهد که این روند احتمالاً ادامه خواهد یافت.
 اما آیا نرخ رشد کندتر به این معنی است که چین موضوعیت خود را از دست خواهد داد؟
 پروفسور اسپنس می‌گوید: «گر چین تا سال ۲۰۳۰ با نرخ ۴ یا ۵ درصد رشد کند، این یک دستاورد چشمگیر خواهد بود. مردم ممکن است فکر کنند که برای کشوری که رشد ۸ تا ۹ درصدی دارد، این کاهش بدی است، اما این واقعاً راه درستی برای فکر کردن در مورد آن نیست.»
 «چین در حال حاضر بیشتر شبیه ایالات متحده است. ما هرگز با آن نرخ‌های ۸، ۹، ۱۰ درصد رشد نکرده‌ایم. آنها متکی به رشد بهره‌وری خواهند بود و من فکر می‌کنم که به دلیل سرمایه‌گذاری‌های هنگفت در آموزش، علم و فناوری می‌توانند به آنجا برسند.»
 چین و هند هر دو قدرت‌های هسته‌ای هستند که به آنها موقعیتی راهبردی در صفحه شطرنج جهان می‌دهد.
 فدراسیون دانشمندان آمریکایی تخمین می‌زند که زرادخانه هسته‌ای پکن ۲.۵ برابر بزرگتر از زرادخانه دهلی نو است.
 چین تقریباً ۶۰۰ هزار نفر بیشتر از هند در نیروهای مسلح دارد و به طور جدی در صنعت دفاعی خود سرمایه‌گذاری می‌کند.
 پروفسور فریزر می‌گوید: «هند به شدت به روسیه وابسته است و فناوری و تخصص را از روسیه وارد می‌کند، در حالی که شکی نیست که چین در حال انجام تحقیقات فراوان و توسعه بومی زیرساخت‌های نظامی بوده است.»
 در حالی که چین مزیت آشکاری در بخش دفاعی دارد، در عوض هند رابطه بهتری با اروپا و ایالات متحده دارد که بیشتر قدرت نظامی جهان در آن‌جا است.
 پروفسور فریزر می‌افزاید: «هند می‌تواند یک شریک راهبردی مهم در اقیانوس هند و آرام باشد، که دولت ایالات متحده در آن‌جا در حال ایجاد نوعی منطقه امنیتی در اطراف چین است که شامل نه تنها آسیای شرقی، بلکه آسیای جنوبی و نه فقط اقیانوس آرام غربی بلکه شامل اقیانوس هند هم می‌شود.»
 هند میزبان امسال اجلاس سران گروه ۲۰ است و آن را فرصتی برای معرفی خود به ۸۵ درصد از ثروت جهانی می‌بیند که در مجموعه‌ای از جلسات بر سر میزهای این اجلاس نشسته‌اند.
 در حالی که روابط پکن با قدرتمندترین کشورهای جهان از زمان ریاست جمهوری دونالد ترامپ در ایالات متحده به طور فزاینده‌ای آسیب دیده است، چین شریک اقتصادی اصلی بیش از ۱۲۰ کشور، از روسیه و آفریقای جنوبی گرفته تا عربستان سعودی و اتحادیه اروپا است.
 در کنار طرح بیلیون دلاری زیرساختی کمربند و جاده، این امر اهرم نفوذ سیاسی چین در خارج است.
 در حالی که غرب هند را یک شریک ژئوپلیتیکی کلیدی می‌داند، پکن یکی از پنج کرسی شورای امنیت سازمان ملل را دارد، به این معنی که تقریباً در مورد هر تصمیم مهم جهانی که این سازمان می‌گیرد، اختیار تصمیم‌گیری - و وتو - دارد.
 این وضعیتی است که هند و دیگر اقتصادهای نوظهور دهه‌ها در تلاش برای تغییر آن بوده‌اند، اما موفقیتی نداشته است.
 پروفسور فریزر می‌گوید: «من روی یک ترکیب جدید از اعضای دائمی شورای امنیت شرط بندی نمی‌کنم، اگرچه همه ما می‌دانیم که منطقی نیست که فاتحان درگیری که در سال ۱۹۴۵ به پایان رسید همچنان نظم امنیتی جهانی را اداره کنند.»
 پروفسور مایکل اسپنس موافق است.
 «قدرت‌ رأی دیگر هیچ ارتباطی با اندازه و نفوذ اقتصادی ندارد. بنابراین در یک مقطع یا جهان این نهادها را اصلاح خواهد کرد، یا اهمیت آنها از میان خواهد رفت، زیرا جایگزین‌هایی ایجاد خواهند شد.»
 در حال حاضر، جایگزین اصلی بریکس نام دارد - گروهی که برزیل، روسیه، هند، چین و آفریقای جنوبی برای مقابله با نفوذ اقتصادی و ژئوپلیتیکی شمال جهانی تشکیل داده‌اند.
 یک قرن پیش، هالیوود سینما را به ابزاری قدرتمند برای صدور ارزش‌ها و تأثیر آمریکا تبدیل کرد.
 چین و هند با موفقیت از این راهبرد پیروی کرده‌اند.
 در چین، تعداد سینماها از سال ۲۰۰۷ تا کنون ۲۰ برابر شده و به بیش از ۸۰ هزار سینما رسیده است (در مقایسه با ۴۱ هزار سینما در ایالات متحده و ۹۳۰۰ سینما در هند).
 وندی سو، استاد چینی مطالعات رسانه و فرهنگی در دانشگاه کالیفرنیا می‌گوید: «قبل از همه‌گیری، چایناوود شتاب رشد خود را حفظ کرد و نفوذ خود را در سطح جهانی از طریق تولید مشترک فیلم و خرید استودیوهای فیلم‌سازی هالیوود گسترش داد.»
 اما با وجود عملکرد بهتر سینماهای چین نسبت به بازار فیلم ایالات متحده در دو سال متوالی ۲۰۲۰ و ۲۰۲۱، این بازار فیلم در سال ۲۰۲۲ به دلیل تعطیلی‌های مرتبط با کووید سینماها ۳۶ درصد سقوط کرد.
 و در حالی که بالیوود از دید بسیاری نسخه آسیایی هالیوود شناخته می‌شود، چایناوود برای بسیاری از مردم یک اصطلاح نسبتا ناآشنا باقی مانده است.
 پروفسور سو می‌گوید: «نفوذ بالیوود در سراسر جهان بسیار بیشتر و قوی‌تر است.»
 «حتی در چین، فیلم‌های بالیوود تأثیر زیادی بر تماشاگران چینی داشته است. دنگل (فیلم بالیوودی ساخته ۲۰۱۶ درباره کشتی‌گیر سابق ماهاویر سینگ فوگات) تقریباً از همه فیلم‌های هالیوودی در چین پیشی گرفت و به مدت ۱۶ روز متوالی فیلم شماره یک سینماهای چین بود. این فیلم ۶۰ روز به نمایش درآمد که یکی از طولانی‌ترین دوره‌های نمایش فیلم در تاریخ سینمای جهانی است.»
 بیشتر بخوانید:
 سازمان ملل جمعیت هند این هفته از چین پیشی می‌گیرد
 آیا چین باید نگران کم شدن جمعیتش باشد؟
 چرا هیچکس جمعیت واقعی هند را نمی‌داند؟
 چین و هند در امتداد مرز مورد اختلاف چه می‌سازند؟
"
164,اقتصاد,اهداف رویایی بخش انرژی، در برنامه هفتم توسعه ایران,اقتصاد جهان |  نفت و گاز |  خلیج فارس |  برداشت انرژی |  انرژی |  انرژی تجدیدپذیر |  ایران |  تورم |  انرژی هسته‌ای |  اقتصاد ایران | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 در آخرین روز از اردیبهشت‌ماه امسال، سازمان برنامه و بودجه در مراسمی، از سند برنامه هفتم توسعه ایران، «رونمایی‌» کرد. به بیان دیگر متن این برنامه منتشر شد.
 منطقا اجرای برنامه هفتم توسعه باید از ابتدای سال ۱۴۰۲ آغاز شده باشد و تا پایان سال ۱۴۰۶ اجرا شود.
 پس از پایان جنگ هشت ساله ایران و عراق روند تهیه و اجرای برنامه توسعه پنج ساله در ایران آغاز شد و از سال ۱۳۶۸ که نخستین برنامه پنج‌ساله توسعه معرفی شده، تاکنون شش برنامه پنج‌ساله توسعه در ایران اجرا شده‌اند که البته اجرای نیمی از آن‌ها، بیش از پنج سال زمان برد: برنامه‌های توسعه اول، چهارم و ششم.
 هدف از این برنامه‌ها افزایش رشد اقتصادی و بهبود شرایط رفاهی مردم عنوان شده بود؛ هر چند در برخی موارد، اهداف طراحی شده در بعضی از حوزه ها هیچ وقت عملیاتی نشدند.
 نقش بخش انرژی به ویژه نفت در اجرایی شدن برنامه های توسعه، انکار ناپذیر است به طوری که بدون درآمد ارزی حاصل از فروش نفت نمی‌توان نیازهای سایر بخش‌های اقتصادی و صنعتی ایران را فراهم کرد.
 برنامه ششم توسعه برای سال های ۱۳۹۶ تا ۱۴۰۰ تدارک دیده شده بود. اما بروز مشکلات متعدد باعث شد تا این برنامه در پایان سال ۱۴۰۰ به پایان نرسد. به همین سبب، در اسفند ماه سال گذشته نمایندگان مجلس شورای اسلامی، تا زمان تصویب قانون برنامه هفتم توسعه و حداکثر برای شش ماه، قانون برنامه پنج ساله ششم توسعه را تمدید کردند.
 هم‌زمانی برنامه ششم توسعه با دوران برجام و پس از آن خروج آمریکا از برجام باعث شد تا این برنامه با چالش‌های زیادی روبه‌رو شود.
 قرار بود در پایان برنامه ششم توسعه، ظرفیت تولید نفت ایران به ۴.۷ میلیون بشکه در روز، ظرفیت تولید گاز طبیعی ایران به روزانه ۱.۳ میلیارد متر مکعب و ظرفیت تولید میعانات و مایعات گازی به ۱.۱ میلیون بشکه در روز افزایش یابد.
 اما مقایسه آمار تولید و صادرات نفت ایران و به ویژه بحران گاز طبیعی در زمستان سال گذشته نشان می‌دهد که دولت نتوانست به اهداف پیش بینی شده در بخش نفت و گاز طبیعی در این برنامه دست یابد.
 در دوران برجام، ایران توانست ظرفیت تولید نفت را افزایش داده و به ۳ میلیون و ۸۹۰ هزار بشکه در روز برساند.
 ظرفیت تولید گاز طبیعی نیز به یک میلیارد متر مکعب رسید. قرار بود که راندمان نیروگاه های برق به ۶۰-۵۵ درصد برسد که عملا با عدم نوسازی و استهلاک نیرو گاه‌ها، میانگین بازده فعلی نیروگاه ها در حدود ۲۶ درصد است.
 با افزایش ظرفیت بنا بود در پایان برنامه ششم توسعه، ظرفیت پالایشگاه‌های نفت خام و میعانات گازی از مقدار ۲ میلیون بشکه در روز به ۷.۲ میلیون بشکه در روز افزایش یابد که این موارد نیز عملیاتی نشد.
 یکی از موارد مهم دیگر در صنعت انرژی هم که نتوانست به اهداف برنامه ششم دست باید صنعت پتروشیمی بود، قرار بود ظرفیت تولید صنایع پتروشیمی به صد میلیون تن برسد که این میزان حداکثر به ۹۰ میلیون تن رسید.
 برنامه پنج‌ ساله هفتم توسعه برای دوره زمانی ۱۴۰۲ تا ۱۴۰۶ در قالب یک لایحه تدوین شده است. این لایحه شامل ۲۲ فصل و هفت بخش مختلف است که بخش‌های اقتصادی، زیربنایی، فرهنگی و اجتماعی، علمی، فناوری و آموزشی، سیاست خارجی، دفاعی و امنیتی، اداری، حقوقی و قضایی را شامل می‌شود.
 با نگاهی به بخش انرژی در برنامه هفتم توسعه به سهولت می توان به اکتفای برنامه ریزان به کلی گویی در این بخش پی برد.
 برخلاف برنامه‌های قبلی توسعه، در برنامه هفتم، رقم مشخصی برای ظرفیت تولید نفت و گاز در پایان این برنامه ذکر نشده است. طبیعی است چون در برنامه ششم هیچ کدام از اهداف بخش انرژی محقق نشده است، برنامه‌ریزان با احتیاط بیشتری فقط به کلی‌گویی بسنده کرده اند.
 از جمله اهداف اقتصادی برنامه هفتم توسعه می‌توان به برخی موارد اشاره کرد.
 طبق برنامه هفتم توسعه، صنعت برق ایران برای تامین نیازهای خود در بخش برق، نیازمند احداث حدود پنج هزار مگاوات نیروگاه جدید و توسعه شبکه‌های انتقال و توزیع برق متناسب با آن است.
 برای این منظور، سرمایه‌گذاری بالغ بر پنج میلیارد دلار در سال لازم خواهد بود. علاوه بر پاسخگویی به رشد مصرف برق در دوره زمانی مشخص شده، باید کسری تولید و مصرف برق حدود ۱۵ هزار مگاواتی از سال‌های گذشته را نیز در طول برنامه هفتم توسعه جبران کرد. این مساله نیازمند احداث حداقل ۳ هزار مگاوات ظرفیت نیروگاهی جدید در هر سال است.
 با در نظر گرفتن عدم بازنشستگی نیروگاه‌های قدیمی فعلی (که در حال حاضر حداقل ۷ هزار مگاوات از آن ها در اولویت بازنشستگی قرار دارند)، صنعت برق، سالانه نیازمند احداث ۸ هزار مگاوات ظرفیت نیروگاهی جدید است. برای پاسخگویی به این نیاز، سالیانه حدود ۸ میلیارد دلار سرمایه‌گذاری در بخش برق لازم است.
 بر اساس برنامه هفتم توسعه، برای افزایش ظرفیت تولید نفت و گاز طبیعی و محصولات پتروشیمی و حفظ ظرفیت فعلی، نیاز به سرمایه‌گذاری حدود ۲۵۰ میلیارد دلاری وجود دارد. برخی کارشناسان انرژی معتقدند که دولت ابراهیم رئیسی در تامین منابع مالی مورد نیاز پروژه‌های بخش انرژی، با چالش¬های بسیار جدی روبرو است.
 محاسبات کارشناسان نشان می دهد که با در نظر گرفتن وضعیت فعلی و نوسانات قیمت در بازار جهانی انرژی، جمع فروش سالانه این سه محصول در حدود ۴۰ میلیارد دلار خواهد بود و احتمالاً قیمت‌ها در سال‌های آینده نیز کاهش خواهند یافت.
 از این رو، طبق این پیش‌بینی، در مدت ۵ سال، حداکثر ۲۰۰ میلیارد دلار درآمد تولید خواهد شد که همچنین برای پرداخت هزینه‌های ضروری کشور مورد استفاده قرار خواهد گرفت. یعنی عملا نمی توان به درآمد ارزی حاصل از صادرات انرژی برای سرمایه گذاری در زیر ساختار انرژی ایران امیدوار بود.
 با نگاهی به رئوس برنامه هفتم توسعه در بخش انرژی، به راحتی می توان به چالش‌های جدی ایران برای رقابت در بازار جهانی انرژی و حفظ سهم در بازار پی برد. باید در نظر داشت که حفظ ظرفیت فعلی تولید نفت و گاز طبیعی نیز به چالش عمده در بخش امنیت انرژی ایران تبدیل شده است. در ۱۶ سال اخیر یعنی از سال ۱۳۸۷ به بعد و قرارداد با شرکت های چینی، قرارداد عمده ای با شرکت های خارجی در بخش انرژی ایران، به معنی قراردادی که عملیاتی شده باشد، به امضا نرسیده است.
 بحران گاز طبیعی در زمستان گذشته و کمبود بنزین و گازوئیل در ماه های اخیر نشان می دهد که در ماه های پیش رو دامنه بحران انرژی در ایران گسترش خواهد یافت. با توجه به افزایش سالانه مصرف انرژی در ایران و کاهش ظرفیت تولید، طبیعی است که باید منتظر ابر بحران انرژی در ایران بود.
 هوشنگ فلاحتیان، معاون برنامه‌ریزی وزیر نفت، اعلام کرده است که برای وزارت نفت تکلیفی تعیین شده است که در صورت تصویب، میزان ذخیره‌سازی گاز نسبت به شرایط فعلی، معادل پنج درصد مصرف گاز کشور خواهد بود.
 در حال حاضر، ذخیره‌سازی گاز به مقدار سه میلیارد مترمکعب از طریق میدان‌های گازی شوریجه و سراجه انجام می‌شود. با توجه به پیش‌بینی‌های انجام شده، مقدار ذخیره‌سازی به ۱۲ میلیارد متر مکعب افزایش خواهد یافت.
 حال سوال اینجاست که با توجه به برنامه دولت برای افزایش گازرسانی، افزایش شبکه توزیع گاز طبیعی و کاهش ظرفیت تولید گاز طبیعی در کنار تداوم افت فشار در میدان پارس جنوبی، گاز طبیعی کدام میادین در این تاسیسات ذخیره خواهد شد.
 در بخش دیگری از برنامه هفتم توسعه بر ضرورت احداث پالایشگاه های فراسرزمینی توسط وزارت نفت تاکید شده است.این در حالی است که دولت در تامین منابع مالی پالایشگاه فراسرزمینی با چالش های زیادی روبروست.
 نکته مثبت برنامه هفتم توسعه، توجه به قرارداد مشارکت در تولید است که به باور کارشناسان انرژی این نوع قراردادها می تواند بخشی از نیاز میادین نفت ایران را حل کند.
 اجرای اهداف صنعت انرژی ایران، در برنامه هفتم توسعه بدون احیای برجام و تصویب اف ای تی اف بسیار دشوار خواهد بود.
 با توجه به تداوم افزایش مصرف انرژی و ظرفیت تولید فعلی نباید انتظار داشت که با تداوم سیاست خارجی فعلی دامنه ابر-بحران انرژی در ماه های آینده گسترش نیابد.
 صنعت انرژی ایران با چالش های زیادی روبرو است و اجرایی شدن برنامه هفتم توسهه نیازمند تغییر اساسی در سیاست کلان جمهوری اسلامی و اولویت دادن به توسعه و اقتصاد به جای بازدارندگی است.
"
165,اقتصاد,شرکت تراشه‌های مغزی ایلان ماسک برای شروع آزمایش‌ها مجوز گرفت,فن‌آوری |  هوش مصنوعی |  کسب و کار |  رایانه |  علمی |  بهداشت و درمان | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 شرکت تراشه‌های مغزی به نام «نورالینک» می‌گوید که تاییدیه سازمان غذا و داروی آمریکا (اف دی اِی) را برای انجام اولین آزمایش‌های خود بر انسان دریافت کرده است.
 این شرکت، که میلیاردر آمریکایی ایلان ماسک بنیانگذار آن است، می‌خواهد با وصل کردن مغز به کامپیوتر به احیای بینایی و تحرک افراد معلول کمک کند.
 با این حال این شرکت می‌گوید که برنامه‌ای فوری برای دعوت از داوطلبان برای انجام این آزمایش ندارد. هدف‌های بلندپروازانه آقای ماسک برای شروع این آزمایش‌ها در گذشته به جایی نرسیده است.
 «اف دی اِی» هنوز در مورد این خبر اظهار نظر نکرده است.
 بر اساس گزارشی که خبرگزاری رویترز در ماه مارس به نقل از چندین کارمند فعلی و سابق این شرکت منتشر کرده بود، درخواست قبلی «نورالینک» (Neuralink) برای کسب تاییدیه از سازمان غذا و داروی آمریکا به دلایل ایمنی رد شده بود.
 نورالینک چیست؟
 نورالینک امیدوار است از ریزتراشه‌های خود برای درمان مشکلاتی مانند معلولیت و نابینایی استفاده کند و به افراد دچار برخی ناتوانی‌های خاص کمک کند از کامپیوتر و فناوری موبایل استفاده کنند.
 این تراشه‌ها - که روی میمون‌ها آزمایش شده‌ - برای تعبیر سیگنال‌های ساطع شده از مغز و رله این اطلاعات به دستگاه‌های دیگر از طریق بلوتوت طراحی شده است.
 آقای ماسک همچنین قبلا اشاره کرده است که فناوری پیشنهادی می‌تواند به کاهش نگرانی‌ها در مورد جایگزین شدن انسان توسط هوش مصنوعی کمک کند.
 نورالینک با اعلام این خبر در توییتر گفت این یک «گام مهم اول است که روزی به فناوری ما اجازه خواهد داد تا به خیلی از مردم کمک کند.»
 این شرکت قول داده است «به زودی» اطلاعات بیشتری در مورد برنامه‌ خود برای ثبت نام از داوطلبان برای شروع آزمایش‌ها ارائه کند.
 این شرکت در وب‌سایت خود وعده داد که «ایمنی، قابلیت دسترسی و اطمینان» در طول فرآیند مهندسی در اولویت باشند.
 کارشناسان می‌گویند ایمپلنت‌های مغزی (دستگاه‌های قابل کاشت) نورالینک، پیش از آنکه به طور گسترده در دسترس قرار گیرد، نیازمند تست‌های گسترده برای فائق آمدن بر موانع فنی و اخلاقی است.
 این شرکت که در سال ۲۰۱۶ تاسیس شده بارها از برنامه‌هایش عقب بوده است.
 هدف اولیه شرکت شروع کاشت تراشه‌ها در مغز انسان در سال ۲۰۲۰ بود، بعد از قولی که یک سال پیشتر داده بود. نورالینک بعدا قول داد که در سال ۲۰۲۲ این کار را شروع کند.
 این شرکت دسامبر گذشته با عقبگرد دیگری مواجه شد، که بنابه گزارش‌ها بعد از آن بود که به دلیل نقض حقوق حیوانات تحت بازرسی قرار گرفت. این شرکت پیشتر ادعاهای مشابه را رد کرده بود .
 اعلامیه نورالینک در مورد دریافت تاییدیه از «اف دی اِی» برای آزمایش‌های انسانی بعد از آن منتشر می‌شود که دانشمندان سوئیسی از کاشت موفق حسگرهایی در مغز و نخاع یک فرد معلول خبر دادند.
 یک مرد هلندی به لطف ایمپلنت‌هایی که افکار او را به پاهایش می‌فرستد، توانسته است راه برود.
"
166,اقتصاد,هشدار قطر درباره تأمین انرژی: «اتفاقات بدتری برای اروپا در راه است»,نفت و گاز |  انرژی | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 مقام‌های قطری در جریان مجمع اقتصادی قطر، نسبت به کمبود انرژی در آینده به ویژه برای اروپا و چشم‌انداز دستیابی به اهداف انتشار صفر خالص کربن تا سال ۲۰۵۰ ابراز نگرانی کردند.
 کارشناسان همچنین نسبت به «شوک‌های انرژی» آینده در بازار جهانی و افزایش قیمت نفت هشدار دادند.
 نخست‌وزیر قطر در یک سخنرانی به نقش کشورش در بازار جهانی انرژی اشاره کرد.
 مقامات قطری نگرانی خود را نسبت به تأمین انرژی در آینده، به ویژه برای اروپا، ابراز کرده‌اند، زیرا جنگ روسیه در اوکراین تأثیر قابل توجهی بر بازارهای جهانی انرژی گذاشته است و اروپا را با کمبود گاز طبیعی مواجه کرده و قیمت سوخت‌های فسیلی را افزایش داده است.
 در حالی که اروپا همچنان با کمبود نفت و گاز دست و پنجه نرم می‌کند وب‌سایت انگلیسی زبان دوحه نیوز در ۲۳ مه گزارش داد، سعد الکعبی، وزیر انرژی قطر، هشدار داده است که «اتفاقات بدتری هنوز برای اروپا در راه است».
 وزیر انرژی قطر در سخنانی در مجمع اقتصادی قطر که از ۲۳ تا ۲۵ مه در این کشور حاشیه خلیج فارس برگزار شد، گفت: «تنها چیزی که امسال بشریت و اروپا را نجات داد، زمستان گرم و کاهش رشد اقتصادی در سراسر جهان بود».
 دوحه نیوز گفت که کعبی که همچنین مدیرعامل شرکت دولتی قطر انرژی است، خاطرنشان کرد که سیاست‌های گذار انرژی دولت‌ها در سراسر جهان، سرمایه‌گذاری در سوخت‌های فسیلی را متوقف می‌کند و منجر به کمبود گاز طبیعی در دهه آینده، به ‌ویژه در اروپا می‌شود.
 وب‌سایت پان‌عرب الجزیره قطر بر اظهارات این وزیر تأکید کرد که گفته بود: «اروپا ممکن است در میان هشدارها درباره کاهش تولید با بحران انرژی مواجه شود.»
 تلویزیون العربی مستقر در قطر در گزارش خود اعلام کرد که «هم عربستان سعودی و هم قطر نسبت به بحران انرژی در آینده با توجه به نادیده گرفتن روسیه به عنوان یک تولید کننده انرژی هشدار می‌دهند».
 عامر الشباکی صاحب‌نظر انرژی گفته است که «در صورتی که سرمایه‌گذاری‌ها در بخش نفت مانند گذشته باقی بماند»، دنیا با «شوک‌های انرژی مختلفی» برخورد خواهد کرد. او انتظار دارد قیمت هر بشکه نفت از ۲۰۰ دلار تجاوز کند.
 به گزارش خبرگزاری رسمی قطر، محمد بن عبدالرحمن آل ثانی، نخست‌وزیر قطر در سخنرانی جلسه افتتاحیه سومین دوره این مجمع، نقش پیشرو کشورش را به عنوان «یک شریک قابل اعتماد بین‌المللی، منبع انرژی و مقصد برای سرمایه‌گذاری و گردشگری» ستود.
 او گفت که قطر مشتاق تأمین انرژی و ثبات بازار جهانی با توجه بحران‌های بین‌المللی است.
 مجمع اقتصادی قطر که توسط بلومبرگ سازماندهی شده است، میزبان رهبران و نوآوران جهانی است تا راه حل‌هایی را برای چالش‌های کلیدی پیش روی بازار انرژی، مورد بحث و بررسی قرار دهند.
 به گزارش دوحه نیوز، در یک میزگرد در این مجمع اکبر الباکر، مدیر ارشد اجرایی هواپیمایی قطر نیز در مورد هدف دستیابی به انتشار صفر خالص کربن تا سال ۲۰۵۰ ابراز تردید کرد.
 او گفت که دستیابی به آلایندگی صفر کار آسانی نیست و دهه‌ها طول می‌کشد تا ایمنی آن در عمل تضمین شود.
 این وب‌سایت افزود که این مقام به مشکلات بالقوه فناوری جایگزین هیدروژن و انتشار بخار در ارتفاعات بالا اشاره کرد و در مورد تأثیر محدودیت‌های عرضه بر صنعت حمل و نقل هوایی صحبت کرد و به رقبا توصیه کرد که بر دوام‌پذیری انرژی تمرکز کنند.
 شبکه تلویزیونی العربی همچنین به اظهارات وزیر انرژی عربستان سعودی اشاره کرد که «امکان‌پذیر بودن ترویج سوخت پاک را کم‌اهمیت جلوه داد».
 قطر در چشم انداز ملی ۲۰۳۰ خود قصد دارد تا سال ۲۰۳۰ میزان ۲۰ درصد برق را از منابع انرژی تجدیدپذیر تولید کند. قطر همچنین قصد داشت جام جهانی ۲۰۲۲ را که میزبان آن بود کربن‌خنثی برگزار کند.
"
167,اقتصاد,خانواده‌های کانادایی در میان کشورهای گروه۷ بدهکارترین‌اند,کانادا |  آمریکای شمالی |  گروه ۷ | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 بنابر گزارش یک نهاد فدرال سیاست‌گذاری مسکن در کانادا بدهی خانوار در این کشور بالاترین رقم را در میان کشورهای عضو گروه ۷ دارد.
 مبنای این محاسبه جمع بدهی وام مسکن و سایر بدهی‌های اعضای یک خانواده یا خانوار است و آن طور که سازمان فدرال مسکن و وام خانه کانادا می‌گوید جمع کل بدهی‌های خانوارهای کانادایی از میزان تولید ناخالص ملی (جی‌دی‌پی) این کشور بیشتر شده است.
 کارشناسان اقتصادی بالا رفتن بدهی خانوار را نشانه ضعف اقتصاد و ضربه‌پذیر شدن آن در برابر تلاطم‌های بازار می‌دانند.
 سازمان وام و مسکن کانادا می‌گوید گران شدن خانه، که موجب گرفتن وام‌های مسکن سنگین‌تر می‌شود، عامل اصلی این افزایش بدهی بوده است.
 افزایش بدهی کانادایی‌ها در حالی در میان کشورهای صنعتی و ثروتمند گروه ۷ رتبه اول را پیدا کرده که آمریکا و بریتانیا، دو کشور دیگر گروه جی۷، در ۱۰ سال گذشته در قیاس با کانادا، شاهد کاهش بدهی خانوارها بوده‌اند.
 در گزارشی که روز سه‌شنبه، ۲۳ مه، منتشر شده سازمان وام و مسکن کانادا، که سازمانی فدرال و تقریبا معادل وزارت مسکن در این کشور است، هشدار داده که افزایش بدهی‌ها اقتصاد کانادا را در برابر هرگونه رکورد بازار و کاهش رونق اقتصاد، ضربه‌پذیر خواهد کرد.
 آلد اب آیورورس، معاون اقتصادی این سازمان، گفته ۷۵ درصد بدهی خانوارهای کانادایی مربوط به وام مسکن است؛ یعنی بالا رفتن بهای مسکن عامل مستقیم افزایش بدهی وام مسکن خریداران شده است.
 آقای اب آیوورس گفته «در بلند مدت، توانایی خرید مسکن در کانادا باید معتدل شود تا مردم بتوانند خانه‌دار بشوند و بدهی بانکی‌شان کم شود.»
 بنابر گزارش انجمن ملی معاملات مسکن در کانادا، میانگین قیمت یک خانه مسکونی در این کشور اکنون ۷۱۶ هزار دلار کانادا (۵۲۸ هزار دلار آمریکا) است و این در حالی است که در تورنتو، پرجمعیت‌ترین شهر کانادا، این میانگین به یک میلیون ۱۵۰ هزار دلار کانادا رسیده است.
 ونکوور در غرب کانادا بالاترین میانگین قیمت خانه را دارد. در این شهر در استان بریتیش کلمبیا متوسط یک خانه مسکونی ۱ میلیون و ۲۹۰ هزار دلار کانادایی است.
 هر دو شهر، یعنی ونکوور و تورنتو در چند سال گذشته به طور مداوم در میان ۱۰ شهری در جهان قرار گرفته‌اند که زندگی در آنها دیگر «مقرون به صرفه نیست».
 این گرانی مسکن در حالی است که متوسط بهای یک خانه در کانادا در سال ۲۰۱۱ حدود ۳۵۲ هزار دلار کانادایی بود.
"
168,اقتصاد,اعلام نرخ‌های افزایش یافته بلیت پروازهای داخلی در ایران,سفر هوایی |  ایران |  صنعت گردشگری و تفریح |  اقتصاد ایران |  بازار ارز | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 سازمان هواپیمایی ایران نرخ‌های جدید بلیت هواپیما در ایران برای مسیرهای مختلف پروازی را اعلام کرده که به گفته متولیان این امر، قیمت‌ها به طور متوسط در مقایسه با آخرین نرخ‌های اعلام شده «۲۹ درصد» افزایش یافته است.
 نگاهی به قیمت‌های جدید نشان می‌دهد که میزان افزایش قیمت در همه مسیرهای پروازی یکسان نیست و بعضی مسیرها شاهد افزایش قیمت بیشتری نسبت به نرخ اعلامی بوده‌اند.
 به عنوان مثال نرخ جدید بلیت هواپیما برای مسیر تهران-مشهد بیش از یک میلیون و ۳۱۴ هزار تومان اعلام شده؛ این در حالیست که در آخرین اعلام نرخ رسمی قیمت بلیت همین مسیر ۹۸۲ هزار و ۴۰۰ تومان بود که نشان می‌دهد ۳۴ درصد قیمت بلیت این مسیر گرانتر شده است.
 یا نرخ جدید بلیت تهران-بندرعباس یک میلیون و ۶۹۶ هزار تومان اعلام شده؛ در حالی که نرخ قبلی آن یک میلیون و ۲۶۷ هزار تومان اعلام شده بود.
 آخرین تغییر رسمی نرخ بلیت هواپیما به سال ۱۴۰۰ برمی‌گردد که دولت به طور دستوری اقدام به کاهش قیمتها کرده بود.
 اقدام اخیر به درخواست شرکت‌های هواپیمایی انجام شده که به دلیل افزایش نرخ ارز و هرینه‌ها خواستار افزایش قیمتها شده بودند؛ هر چند نرخ اعلامی با درخواست آنها فاصله زیادی دارد.
 نرخ‌های جدید در حالی اعلام شده که در ماه‌های گذشته بلیت هواپیما با قیمت‌های بسیار بالاتر از نرخ مصوب عرضه می‌شد؛ هر چند نهادهای نظارتی در ایران می‌گویند عرضه بلیت گران در سایت‌هایی انجام شده که «مجوزی نداشته‌اند.»
 شرکت‌های هواپیمایی مدتهاست خواستار افزایش قیمت هستند؛ خواسته این شرکت‌ها افزایش ۱۰۰ در صدی قیمت بلیت بود.
 آنها می‌گویند در دو سال گذشته نرخ بلیت تغییری نکرده اما هزینه‌های آنها شاهد جهش بوده است؛ شرکت‌های هواپیمایی، افزایش نرخ ارز، حذف دلار ۴۲۰۰ تومانی، بالا رفتن تورم و نرخ حداقل دستمزد را از جمله دلایل لزوم افزایش نرخ بلیت برشمرده‌اند.
 بالا رفتن هزینه شرکت‌های هواپیمایی باعث شد طی ماههای گذشته بعضی از آنها تمایلی به عرضه بلیت نداشته باشند یا نرخ‌های خود را فراتر از قیمتهای مصوب بالا ببرند.
 یا در مقاطعی- برای پوشش هزینه‌ها- بعضی شرکت‌ها اقدام به فروش اجباری «تور مسافرتی» در کنار بلیط کنند که بعدا در بخشنامه‌ای این اقدام ممنوع شد.
 سازمان هواپیمایی کشوری در ایران البته گرانی و کمیاب شدن بلیت را مشکلی قدیمی و با تحریمها مرتبط دانسته که «به عدم تناسب عرضه و تقاضا در این بخش شده است.»
 اعلام جزئیات افزایش قیمت رسمی «۲۹ درصدی» بلیت هواپیما در حالیست که انجمن شرکت‌های هواپیمایی نرخ‌های اعلامی را با هزینه‌‌‌ها و تورم در ایران «ناهمخوان» می‌داند و می‌گوید که نظر کارشناسان و فعالان این حوزه نادیده گرفته شده است.
 وخامت اوضاع اقتصادی و سیاست‌های اتخاذ شده توسط دولت ایران-بویژه طی یک سال اخیر- به غیر از وضعیت معیشتی بخشهای مختلفی از فعالیتها را تحت تاثیر قرار داده که صنعت حمل و نقل هوایی هم از آن بی‌نصیب نبوده است.
 در اسفند ماه قیمت دلار تا بیش از ۶۰ هزار تومان هم پیش رفت که البته با مجموعه‌ای از تحولات از جمله از سرگیری روابط ایران و عربستان قیمت آن افت کرد و امروز به حدود ۵۲ هزار تومان رسیده است.
 نرخ دلار در بازار آزاد ایران در ابتدای سال ۱۳۹۹ حدود ۱۶ هزار تومان بود.
 صنایعی مانند حمل و نقل هوایی که بخش عمده‌ای از هزینه‌های آن ارزیست متاثر از این افزایش نرخ شدند و عرضه بلیت با قیمت پیشنهادی دولت برای آنها میسر نبود.
 در عین حال اقتصاد ایران در حوزه «ریالی» هم شاهد افت بود؛ افزایش تورم عمومی نه تنها به بالا رفتن هزینه‌ها دامن زده بلکه با کاهش قدرت خرید شهروندان ایران، تمایل به خرج‌های غیر ضروری بیشتر از قبل شده است.
"
169,اقتصاد,عراق، در قلب استراتژی انرژی چین؛ چه شد که بغداد به سراغ یوآن رفت؟,اقتصاد جهان |  نفت و گاز |  چین |  عراق | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 در دهه گذشته عراق نقش مهمی در امنیت انرژی چین در بخش نفت داشته است. در این بین شرکت‌های چینی نیز با سرمایه‌گذاری در میادین نفت و گاز عراق، نقش مهمی در افزایش ظرفیت تولید نفت عراق ایفا کرده‌اند.
 پس از سقوط صدام، شرکت ملی نفت چین اولین شرکت خارجی بود که در سال ۲۰۰۸ برای افزایش ظرفیت تولید نفت با دولت عراق قراردادی امضا کرد.
 البته همکاری دو کشور، فقط محدود به بخش انرژی نیست. دولت عراق در دهه گذشته یکی از خریداران تسلیحات چینی نیز بود. عراق پهپادهای چینی را برای مبارزه با داعش به کار گرفت. دولت عراق همچنین از قانون امنیت ملی هنگ‌کنگ در سازمان ملل و سیاست دولت چین در قبال اقلیت مسلمانان اویغور، دفاع کرد.
 حجم تجارت عراق با چین در سال گذشته ۵۳ میلیارد دلار بود. به گزارش سفارت چین در عراق، میزان تجارت در سال ۲۰۲۲ در قیاس با سال قبل تر ۴۳.۱ درصد افزایش داشته است.
 و حالا سطح این همکاری به حدی رسیده که چین تصمیم دارد در چارچوب استراتژی وسیع‌تر تضعیف دلار و تقویت یوآن، معاملات نفتی‌اش با عراق را نیز با یوآن انجام دهد.
 چین برای کاهش تدریجی تسلط دلار بر اقتصاد جهانی در تلاش است تا در تجارت خارجی با سایر کشورها از یوآن بهره گیرد. پکن همچنین در تلاش است تا در تجارت با کشورهایی که تامین کننده بخشی از انرژی مورد نیاز این کشور هستند یا در مسیر پروژه راه ابریشم جدید چین قرار دارند، به جای دلار از یوآن چین استفاده کند.
 در ماه فوریه گذشته بانک مرکزی عراق اعلام کرد که با هدف بهبود دسترسی به ارز خارجی، قصد دارد برای اولین بار اجازه دهد تا تجارت از چین به طور مستقیم به یوآن تسویه شود.
 هفته گذشته نیز بورس نفت و گاز طبیعی شانگهای اعلام کرد که شرکت ملی نفت فلات قاره چین و شرکت توتال انرژی فرانسه، اولین معاملات چین در زمینه گاز طبیعی مایع را که به یوآن تسویه می شود، تکمیل کرده‌اند.
 عراق درصدد افزایش نقش شرکت‌های چینی در زیر ساخت‌های انرژی این کشور نیز هست. و در این راستا بغداد شرایط لازم را براق حضور بیشتر شرکت‌های چینی فراهم کرده است. به گفته سفیر چین در عراق، بغداد در عقد قراردادها، بزرگترین کشور برای طرف چینی و نیز دومین شریک نفتی و تجاری چین است.
 سرمایه گذاری چین در کشورهایی که در مسیر «جاده ابریشم جدید» قرار دارند، باعث شده تا عراق نقش مهمی در سیاست منطقه‌ای چین داشته باشد.
 چین در دو دهه گذشته میلیاردها یوآن در پروژه‌های مختلف عراق، از جمله بخش انرژی‌های سبز و نیروگاهی و ساخت جاده ها و مدارس سرمایه گذاری کرده است.
 در دسامبر گذشته دولتمردان عراق و چین در ریاض دیدار کردند. محمد شیاع السودانی، نخست وزیر عراق در دیدارش با رئیس جمهور چین، بر تمایل بغداد به شراکت با چین در چارچوب پروژه راه ابریشم جدید و نوسازی زیرساخت های عراق تأکید کرده بود.
 یکی از طرح های استراتژیک عراق که سهم بزرگی در برجسته شدن نقش عراق در پروژه راه ابریشم جدید چین خواهد داشت، طرح استراتژیک توسعه بندر فاو است.
 از چند سال گذشته عراق بارها تلاش کرد تا شرایط حضور سرمایه گذاران خارجی، به ویژه چینی را در این پروژه فراهم کند. در سال ۲۰۲۰ و در زمان همه‌گیری کرونا، حسین الشبلی، وزیر حمل و نقل وقت عراق با توجه به موقعیت جغرافیایی و زیر ساخت ارتباطی عراق، مدعی شده بود که این کشور به قلب پروژه جاده بین المللی زمینی و دریایی «جاده ابریشم جدید» بین دو قاره آسیا و اروپا تبدیل خواهد شد.
 به گفته الشبلی، در صورت تکمیل پروژه بندر فاو، عراق قطب جاده ابریشم می شود که چین در تلاش است از طریق آن، ارتباطش را با اروپا تسهیل کند.
 به گفته الشبلی، بندر فاو به راه‌آهن ترکیه نیز وصل خواهد شد و بعد از آن، خط ارتباطی دریایی چین به پاکستان و بندر فاو و خط ارتباطی راه آهن تا اروپا تکمیل می‌شود.
 دولت عراق امیدوار است که اجرای پروژه راه ابریشم چین از طریق عراق، باعث ایجاد ثبات و هم‌گرایی منطقه‌ای شود و همزمان هزاران شغل برای مردم عراق ایجاد شود.
 در مورد فروش نفت و سایر محصولات نفتی به دلار و یا سایر ارزهای رایج بین المللی، دو موضوع جدا هم مطرح است: اولین فروش نفت و سایر محصولات به دلار و دومی دریافت پول محصولات فروخته شده به دلار یا پول رایج کشور فروشنده، ( معادل دلاری نفت فروخته شده). یعنی قیمت گذاری نفت به دلار با فروش و نحوه دریافت آن متفاوت است.
 اعضای اوپک همچنان نفت را به دلار به فروش می رسانند. و با توجه به برخی مشکلات موجود، اوپک همچنان به فروش نفت خود با دلار ادامه می دهد. کاهش ارزش دلار باعث کاهش درآمد ارزی آنها و بروز بحران اقتصادی در این کشورها نیز خواهد شد.
 در حال حاضر همچنان تسلط دلار بر اقتصاد جهانی ادامه دارد و این ارز با فاصله قابل توجهی در مقایسه با دیگر ارزهای ملی، در مبادلات تجاری استفاده می‌شود و ارز اصلی دخایر مالی جهان است.
 بر اساس گزارش صندوق بین المللی پول، تا پایان سال ۲۰۲۱ سهم دلار آمریکا از کل ذخایر ارزی جهان ۵۸.۸ درصد بوده است. در این بازه زمانی سهم یورو ۲۰.۵ درصد و ین ژاپن ۵.۵ درصد بوده است. سهم یوآن چین در ذخایر ارزی جهان فقط ۲.۸درصد و سهم پوند انگلستان نیز ۴.۸ درصد بود.
 عراق و چین می توانند حجم تجارت را به یوآن افزایش دهند. اما مسئله مهم، میزان درآمد عراق از محل صادرات نفت خواهد بود که معمولا به دلار و یا معادل دلار دریافت خواهد شد.
 چین همواره در پروژه های توسعه میادین مشترک ایران و عراق حضور داشته است. اما تاخیر متعدد شرکتهای چینی باعث بروز خسارت میلیاردی به اقتصاد ایران شده است و همزمان موجب شده تا میزان برداشت عراق از میادین مشترک همواره بیش از ایران باشد.
 فوریه گذشته دولت عراق از امضای چند قرارداد جدید نفتی با شرکت‌های عرب و چینی خبر داده بود.
 بر اساس گزارش رسانه های عراقی به موجب این قراردادها، سه میدان نفتی کلابات ـ قمر، خشم الاحمر ـ انجانا، و خضرالماء به شرکت اماراتی الهلال و سه میدان نفت‌خانه، سندباد، هویزه به شرکت چینی «ژئو جید» (Geo-jade) واگذار شده است.
 با اجرایی شدن این قرارداد، ظرفیت تولید نفت عراق بین ۲۵۰ هزار تا ۸۰۰ هزار بشکه در روز افزایش خواهد یافت. این میادین بین عراق با کویت و ایران مشترک هستند.
 سرمایه گذاری در میادین مشترک باعث خواهد شد تا وابستگی عراق به منابع انرژی ایران کاهش یابد. باسم العوادی، سخنگوی دولت عراق، اعلام کرد که اجرای این قراردادها باعث می‌شود که عراق وارد بازارهای جهانی گاز شود و این بر نفوذ و تأثیر ژئوپلیتیک عراق خواهد افزود.
 عراق در سال‌های آینده می‌تواند برای تسهیل دسترسی به ارزهای خارجی خود، تجارت با چین را از طریق یوآن سازماندهی کند و این باعث خواهد شد تا حجم تجارت افزایش یابد و شرکت‌های بیشتری از چین در پروژه‌های مختلف عراق حضور یابند.
 اما اینکه انتظار داشت این تصمیم مشترک عراق و چین، در کوتاه مدت و به تنهایی باعث تضعیف ارزش دلار در بازار جهانی انرژی شود، بسیار خوش بینانه است.
"
170,اقتصاد,مذاکرات بر سر افزایش سقف بدهی آمریکا سازنده توصیف شد,جو بایدن |  ایالات متحده آمریکا | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 جو بایدن، رئیس‌جمهور آمریکا و کِوین مک‌کارتی، رئیس مجلس نمایندگان از حزب جمهوری‌خواه، آخرین دور مذاکرات خود درباره بالا بردن سقف بدهی را سازنده خوانده‌اند، اما هنوز به توافق نرسیده‌اند.
 آقای مک‌کارتی عصر دوشنبه به خبرنگاران گفت: «معتقدم که می‌توانیم به یک توافق دست پیدا کنیم.»
 آقای بایدن هم ضمن اذعان به اختلاف نظر میان دو حزب گفت: «عدم پرداخت بدهی جزو گزینه‌ها نیست.»
 جانت یِلِن، وزیر خزانه‌داری، گفته است که دولت آمریکا احتمالا از اول ژوئن از پرداخت بدهی بازخواهد ماند.
 سقف بدهی محدودیتی است که کنگره بر مخارج کشور اعمال می‌کند. این سقف میزان پولی که دولت می‌تواند استقراض کند را تعیین می‌کند.
 اگر دولت و کنگره بر سر افزایش سقف فعلی، چیزی در حدود ۳۱.۴ تریلیون دلار، تا ماه ژوئن به توافق نرسند ممکن است به عدم پرداخت بدهی منجر شود.
 در آن صورت دولت نمی‌تواند پول بیشتری قرض کند یا تمام قبوض خود را بپردازد. این سناریو همچنین تهدیدی برای اقتصاد جهانی است چون می‌تواند بر قیمت‌ها و نرخ وام مسکن در سایر کشورها اثر بگذارد.
 رئیس جمهور آمریکا با پایان زودهنگام سفر خود به اجلاس گروه ۷ (در ژاپن) روز یکشنبه به آمریکا بازگشت تا به این بن بست رسیدگی کند.
 آقای بایدن در بیانیه‌ای که پس از دیدار با رئیس مجلس نمایندگان منتشر کرد گفت: «عدم پرداخت بدهی جزو گزینه‌ها نیست و تنها راه نشان دادن حسن نیت برای رسیدن به یک توافق دوحزبی است.»
 لحن گفتگوهای روز دوشنبه در کاخ سفید بعد از چند هفته مواضع سرسختانه جناحی، خوشبینانه‌تر به نظر می‌رسید. اما معلوم نیست که دو طرف با چه سرعتی می‌توانند به توافق برسند.
 آقای مک کارتی گفت: «ما هنوز به توافق نرسیده‌ایم. اما من احساس کردم که بحث در زمینه‌هایی که بر سر آنها اختلاف نظر داریم سازنده بود. من و بایدن هر روز با هم صحبت خواهیم کرد تا زمانی که این را به سرانجام برسانیم.»
 آقای مک‌کارتی گفت که ریشه بن‌بست میان دو حزب همان دلیل همیشگی است: مخارج دولت.
 اما او با اذعان به اختلافات گفت که لحن گفت‌وگوها «بهتر از هر زمان دیگری بود.»
 رئیس مجلس نمایندگان پیشتر تاکید کرد که باید در این هفته توافقی حاصل شود تا کنگره زمان کافی برای برآورده کردن ضرب الاجل اول ژوئن را داشته باشد.
 او تخمین زد که تهیه، خواندن و رأی‌گیری متن توافق حدود ۷۲ ساعت وقت می‌برد.
 جانت یِلن، وزیر خزانه‌داری آمریکا، روز دوشنبه در نامه‌ای به کنگره هشدار داد که بدون افزایش سقف بدهی، دولت احتمالا در اوایل ژوئن برای پرداخت قبوض خود با کمبود پول مواجه خواهد شد.
 در بیانیه او آمده است: «اگر کنگره نتواند سقف بدهی را افزایش دهد، باعث سختی زیادی برای مردم آمریکا خواهد شد.»
 جمهوری‌خواهان می‌خواهند دولت اقلامی در بودجه که مجموع هزینه آنها به بیش از ۴ تریلیون دلار می‌رسد را حذف کند، اما این کار چند برنامه مهم دولت بایدن را ساقط خواهد کرد.
 دموکرات‌ها این درخواست را نپذیرفته‌اند و در عوض پیشنهاد می‌کنند که هزینه ها ثابت بماند یعنی افزایش پیدا نکند.
 جو بایدن و کوین مک‌کارتی هر دو تحت فشار طیف بیرونی‌تر احزاب خود برای پافشاری بر موضع خود هستند.
 با توجه به اکثریت داشتن دموکرات‌ها در سنا با اختلاف یک کرسی و برتری جمهوری‌خواهان در مجلس نمایندگان با اختلاف کم، توافق تاکنون دور از دسترس بوده است.
"
171,اقتصاد,رکوردشکنی نرخ تورم در ایران علی‌رغم ترفندهای آماری,ایران |  تورم |  اقتصاد ایران | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 حتی ترفندهای ریاضی و تغییر سال پایه محاسبه تورم هم نتوانسته جلوی رکوردشکنی این شاخص را بگیرد و به گفته مرکز آمار ایران، نرخ تورم نقطه به نقطه در فروردین‌ماه ۱۴۰۲ به ۵۵.۵ درصد رسیده که بالاترین رقم در دست کم ۱۰ سال اخیر است.
 اوایل فروردین، چند روز پس از آن‌که رهبر جمهوری اسلامی در پیام نوروزی‌اش امسال را «سال مهار تورم، رشد تولید» نامگذاری کرد، مرکز آمار در بیانیه‌ای اعلام کرد انتشار نرخ تورم را برای تغییر سال پایه از ۱۳۹۵ به ۱۴۰۰ متوقف کرده و از اعلام نرخ رسمی تورم اسفندماه و در نتیجه کل سال ۱۴۰۱ خودداری کرد.
 محاسبات بی‌بی‌سی فارسی نشان می‌داد که در صورت عدم تغییر سال پایه، این نرخ احتمالاً به نزدیک به ۵۰ درصد می‌رسید که بالاترین رقم رسمی تورم سالانه در ۸۰ سال اخیر می‌بود.
 اواسط اردیبهشت‌ماه مرکز آمار نرخ تورم سال ۱۴۰۱ را بر پایه محاسبات جدید ۴۵.۸ درصد اعلام کرد؛ اتفاقی که نشان می‌داد با تغییر سال پایه و ترفندهایی آماری و ریاضی، نرخ تورم حدود چهار واحد-درصد کاهش یافته است.
 دو هفته پس از انتشار دو گزارش تک‌برگی و فاقد جزئیات معمول، مرکز آمار گزارش مفصل‌تری درباره وضعیت تورم در اولین ماه امسال منتشر کرده که تصویر کامل‌تر و نگران‌کننده‌ای درباره سرعت رشد قیمت‌ها ارائه می‌کند.
 طبق این گزارش، قیمت مواد غذایی فروردین‌ امسال به طور متوسط ۷۸.۵ درصد بیشتر از فروردین پارسال بوده است.
 در کنار این، یک نمودار این گزارش نشان می‌دهد که علی‌رغم تغییر سال پایه، نرخ تورم نقطه به نقطه (متوسط رشد قیمت‌ها نسبت به ماه مشابه سال قبل) به بالاترین حد در یک دهه اخیر رسیده است.
 طبق این گزارش، مخصوصاً به دلیل سرعت بالای افزایش قیمت مواد غذایی، نرخ تورم برای دهک‌های کم‌درآمد و روستاییان بیشتر از دهک‌های پردرآمد و شهرنشینان بوده است.
 نرخ تورم در استان‌های مختلف هم تفاوت قابل توجهی دارد. قیمت‌ها در استان تهران ظرف ۱۲ ماه ۴۷.۳ درصد بالا رفته؛ در صورتی که سرعت افزایش آن‌ها در استان یزد تقریباً یک‌ونیم برابر این رقم، یعنی ۷۱.۹ درصد تخمین زده شده است.
 ولی ظاهراً یک نهاد رسمی دیگر ایران ارزیابی نگران‌کننده‌تری از وضع تورم دارد.
 پس از چند سال رقابت و اختلاف بین بانک مرکزی و مرکز آمار در برآورد نرخ تورم، پاییز ۱۳۹۷ دولت حسن روحانی به بانک مرکزی دستور داد که دیگر نرخ تورم را منتشر نکند و محاسبات مرکز آمار مرجع رسمی این شاخص باشد.
 ولی از زمان روی کار آمدن ابراهیم رئیسی، مقام‌های دولت با استناد به آمار منتشرنشده این نهاد، می‌گفتند شهریور ۱۴۰۰ که دولت را تحویل گرفته‌اند، نرخ تورم ۱۲ماهه ۵۹.۳ درصد بوده و توانسته‌اند آن را به میزان قابل توجهی کاهش دهند.
 پس از مدت‌ها انتقاد از بانک مرکزی بابت عدم انتشار عمومی این آمارهایش، اسفندماه پارسال پس از بیشتر از چهار سال، این نهاد جزئیات برآوردهایش از نرخ تورم در مناطق شهری از آبان ۱۳۹۷ به بعد را منتشر کرد.
 با وجود به پایان رسیدن اردیبهشت، بانک مرکزی هنوز نرخ تورم فروردین‌ماه را اعلام نکرده است.
 ولی سایت اکوایران چند روز پیش خبر داد که این نهاد تورم ماهانه فروردین را ۵.۲ درصد تخمین زده که به معنای افزایش نرخ تورم نقطه به نقطه به رقم بی‌سابقه ۶۸.۸ درصد است.
 البته دولت با استناد به گزارش مرکز آمار، خبر اکوایران را تکذیب کرد.
 رکورد قبلی نرخ تورم نقطه به نقطه در محاسبات بانک مرکزی اسفند ۱۳۹۹ به میزان ۶۵.۳ درصد ثبت شده بود.
 البته با این رقم هم هنوز نرخ تورم ۱۲ ماهه در فروردین ۴۹.۷ درصد بوده که حدود ۱۰ واحد-درصد از رکورد قبلی این شاخص در محاسبات بانک مرکزی پایین‌تر است.
 نرخ تورمی که هر خانواده احساس می‌کند، بیشتر به سطح درآمد، محل زندگی، صاحبخانه یا اجاره‌نشین بودن و در کل سبد خرید معمولش بستگی دارد.
 به عبارت دیگر این‌که نرخ رسمی تورم رکورد شکسته باشد یا نه، سال پایه ۱۳۹۵ باشد یا ۱۴۰۰، یا مرکز آمار نرخ تورم را اعلام کند یا بانک مرکزی، روی تجربه مردم از گرانی مایحتاج روزمره‌شان هیچ تأثیری ندارد.
 با وجود این، همین آمارهای رسمی به روشنی نشان می‌دهد که وعده ابراهیم رئیسی برای نصف کردن نرخ تورم ظرف دو سال اول ریاست‌جمهوری‌اش بعید است محقق شود.
 در کنار آن، وقتی برآوردها از نرخ تورم را با افزایش ۲۷ درصدی امسال حداقل دستمزد کارگران یا بالا رفتن ۲۰ درصدی حقوق کارمندان دولت و بازنشسته‌ها مقایسه کنید، می‌بینید که قدرت خرید این گروه‌ها فروردین امسال بین ۳۰ تا ۵۰ درصد از فروردین پارسال کم‌تر بوده است.‌
 چنین افت سریعی در قدرت خرید بدون شک باعث افزایش قابل توجه شمار ایرانیان زیر خط فقر می‌شود.
"
172,اقتصاد,آیا ایران بالاخره از مزایای «کریدور شمال- جنوب» بهره خواهد برد؟,روسیه |  روابط خارجی ایران |  دولت ایران |  ایران |  اقتصاد ایران |  حسن روحانی |  هند | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 در سال های گذشته، تلاش کشورها برای حضور موثر در کریدورهای ترانزیتی منطقه به شدت افزایش یافته است و این امر منجر به فراهم آوردن شرایط حضور سرمایه‌گذاران خارجی در زیر ساختار ارتباطی این کشورها شده است.
 ایران، به عنوان یکی از بهینه‌ترین مسیرهای حمل و نقل کالا، در دو مسیر شرق به غرب و شمال به جنوب، توجه بسیاری از کشورها را به خود جلب کرده است.
 ایران به عنوان نزدیک‌ترین مسیر انتقال کالا از هند و پاکستان به سمت اروپا شناخته می‌شود و بهترین راه برای تبادل کالا بین روسیه و کشورهای شرق آسیا از جمله هند و پاکستان است.
 آیا ایران تاکنون از موقعیت ویژه بهره‌ای برده است؟
 کریدور یا راه‌گذار بین‌المللی شمال-جنوب، نام پروژه بزرگ حمل و نقل است که در پی توافق سه کشور هند، ایران و روسیه در سال ۱۳۷۹، کلید خورد.
 کریدور شمال- جنوب به عنوان یک پل ارتباطی مهم بین کشورهای اروپایی، اسکاندیناوی و روسیه با مناطق خلیج فارس، اقیانوس هند و جنوب شرقی آسیا شناخته می‌شود.
 این کریدور شامل شبکه بزرگراه‌ها، مسیرهای دریایی وخطوط راه آهن به طول هفت هزار و ۲۰۰ کیلومتر است و به عنوان کوتاه‌ترین مسیر ارتباطی بین روسیه و هند (حدود ۳۵ تا ۳۷ روز طی مسیر) شناخته می‌شود. ادعا می‌شود که این کریدور قابلیت تبدیل کردن ایران به یک مرکز ترانزیتی منطقه‌ای را دارد.
 بهمن ماه گذشته رسانه های روسیه به نقل از آندره بلوسوف، معاون اول نخست‌وزیر روسیه، اعلام کردند که ایجاد و توسعه کریدور شمال به جنوب به روسیه امکان دسترسی به خطوط کشتی رانی زیادی را می‌دهد.
 به گفته او اهمیت این کریدور برای روسیه، ارتباط این مسیر ریلی، جاده‌ای و دریایی با تمام کشورهای جنوبی آسیا است. او گفت که این کریدور همچنین با کریدور شرق به غرب همگرا می‌شود و با ایجاد این چهار راه بین‌المللی، دسترسی روسیه به خطوط دریایی برای حمل‌ونقل کالا را بهبود می‌بخشد.
 به گفته او، در صورت توسعه کریدور شمال به جنوب، جریان انتقال کالا در جهان به طور قابل توجهی تغییر خواهد کرد. بلوسوف طول کریدور شمال به جنوب را پنج هزار کیلومتر و ظرفیت انتقال کالا از آن را ۱۴ میلیون تن در سال اعلام کرده است.
 با توجه به اظهارات معاون اول نخست‌وزیر روسیه، قرار است ظرفیت این مسیر بین‌المللی در طی هفت سال آینده به ۳۲ میلیون تن در سال افزایش یابد.
 اکثر کشورهای درگیر در پروژه کریدور شمال- جنوب ، در مدت زمان مشخصی توانستند زیرساخت‌های لازم برای تکمیل این کریدور را فراهم کنند، اما در طی دو دهه، ایران نتوانسته است تمامی امکانات لازم برای ایجاد زیرساخت‌های مورد نیاز را فراهم آورد.
 عدم تکمیل راه آهن رشت-آستارا توسط ایران باعث شده است که حتی شایعات حذف تدریجی ایران از کریدورهای ترانزیتی منطقه شنیده شود. کامل شدن راه آهن رشت-آستارا، حلقه مفقوده‌ در کریدور شمال- جنوب است.
 راه‌آهن رشت-آستارا که با طول ۱۶۲ کیلومتر، آخرین بخش از کریدور کریدور شمال- جنوب است، در صورت تکمیل شدن نقش اساسی‌تری در تسهیل حمل و نقل و ترانزیت در ایران خواهد داشت.
 این خط ریلی ارتباط مستقیمی بین مناطق شمالی و جنوبی ایران برقرار می‌کند. تکمیل این خط ریلی، امکان حمل و نقل سریع تر و کارآمدتر بین مناطق شمالی و جنوبی را فراهم می‌آورد .
 ادعا می شود که تکمیل راه آهن رشت-آستارا، علاوه بر تسهیل حمل‌ونقلی، تاثیرات مثبتی بر صنعت گردشگری نیز خواهد داشت و ارتباط ریلی بین سواحل دریای خزر و استان گیلان را که به عنوان یکی از مراکز تفریحی مهم کشور شناخته می‌شوند، تامین می کند.
 این پروژه ریلی، توسعه حمل‌ونقل در حومه‌ها و آبادی‌های متعددی در امتداد مسیر خط آهن را به همراه خواهد داشت.
 بر اساس محاسبات انجام گرفته شده در سال اول بهره‌برداری، خط آهن رشت-آستارا، قادر خواهد بود چهار و نیم میلیون تن بار و ۲۵۰ هزار نفر مسافر را جابه جا کند و در سال بیستم بهره‌برداری، این ظرفیت به ۱۱ میلیون تن بار و ۵۰۰ هزار نفر مسافر افزایش خواهد یافت.
 در دی ماه سال ۱۳۹۶، دولت حسن روحانی با صدور مجوز به وزارت امور اقتصادی و دارایی اجازه داد به منظور اجرای طرح ساخت راه آهن رشت-آستارا تسهیلاتی به ارزش حداکثر ۵۰۰ میلیون یورو را از طریق جمهوری آذربایجان دریافت کند.
 بر اساس این توافق، دوره استفاده و ساخت طرح به مدت ۳سه سال، دوره تنفس به مدت شش ماه و دوره بازپرداخت به مدت هفت سال بود.
 در آبان ماه گذشته، عباس خطیبی، معاون شرکت ساخت زیربناهای حمل‌ونقل اعلام کرد که قبل از شروع مذاکرات با روس‌ها برای تامین منابع مالی، مذاکرات با آذربایجان در این زمینه ادامه دارد. اما در جریان این مذاکرات، طرف آذربایجان اعلام کرد که تمایلی برای ورود به این پروژه ندارد و انصراف می‌دهد.
 مذاکرات بین ایران و روسیه برای تامین منابع مالی جهت احداث پروژه راه آهن رشت-آستارا از سال قبل (۱۴۰۱) آغاز شده بود. در نهایت، در روز سه‌شنبه، ۲۶ اردیبهشت سال ۱۴۰۲، موافقت‌نامه سرمایه‌گذاری روسیه در این پروژه به امضا رسید.
 طبق موافقت‌نامه که بین وزیر راه و شهرسازی ایران و معاون نخست‌وزیر روسیه امضا خواهد شد، روس‌ها تا حداکثر یک میلیارد و ۶۰۰ میلیون میلیارد یورو را در ساخت خط‌آهن رشت-آستارا سرمایه‌گذاری خواهد کرد.
 ایران به وسیله تأمین منابع مالی لازم، می‌توانست راه‌آهن اردبیل-میانه را که پس از دو دهه تاخیر به بهره‌برداری نرسیده بود، افتتاح کند.
 فاصله از انتهای خط راه‌آهن در حال بهره‌برداری اردبیل تا نقطه صفر مرزی (نمین و اردبیل) در واقع تنها ۱۶ کیلومتر است و همچنین فاصله نقطه مرزی تا خط راه‌آهن سمت آذربایجان نیز ۳۰ کیلومتر است. این اقدام می‌توانست با اتصال به راه‌آهن جمهوری آذربایجان، کریدور شمال-جنوب را تکمیل کند.
 افزایش حضور و سرمایه‌گذاری روسیه در زیر ساختار ارتباطی و بخش انرژی ایران، ممکن است نشانگر افزایش نفوذ روسیه در این بخش‌ها باشد.
 پروژه‌ای که به گفته برخی کارشناسان با هزینه کمتر از ۵۰۰ میلیون دلار قابل بهره‌برداری بود، حال باید با سرمایه‌گذاری یک میلیارد و ۶۰۰ میلیون دلاری روسیه به بهره‌برداری برسد. بماند که روسیه سابقه خوبی در بخش سرمایه‌گذاری در ایران ندارد، به عنوان مثال تاخیرهای متعدد روسیه در تاسیس نیروگاه اتمی بوشهر، خسارت‌های هنگفتی برای ایران در پی داشت.
 ایران برای بهره‌برداری از موقعیت استراتژیک خود در کریدورهای ترانزیتی منطقه، بدون شک به سرمایه‌گذاری خارجی نیازمند است.
 اما وقتی صحبت از این موقعیت استراتژیک است، پرسش‌های بسیاری همچنان بی‌پاسخ مانده‌اند. چرا تاکنون راه‌آهن رشت-آستارا به بهره‌برداری نرسیده است تا ایران بتواند از مزایای کریدور شمال-جنوب بهره‌برداری کند؟ آیا روسیه، با توجه به تداوم جنگ اوکراین قادر به تامین منابع مالی در زمان مشخص، برای تکمیل راه‌آهن رشت-آستارا خواهد بود؟
 جذب سرمایه‌گذاری خارجی برای پروژه‌های زیربنایی کلیدی به ویژه در زیرساخت‌های حمل و نقل، بدون احیای برجام و خروج ایران از فهرست سیاه اف‌ای‌تی‌اف، اگر غیرممکن نباشد، بسیار دشوار است.
"
173,اقتصاد,ممنوعیت ریزتراشه‌های تولیدکننده مهم آمریکایی در چین,فن‌آوری |  کسب و کار |  چین |  ایالات متحده آمریکا |  امنیت کامپیوتر | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 چین کاربرد محصولات شرکت میکرون تکنولوژی، بزرگ‌ترین تولیدکننده ریزتراشه در آمریکا را ممنوع کرده است.
 سازمان تنظیم‌کننده مقررات فضای مجازی در چین یکشنبه محصولات این شرکت را «تهدیدی جدی برای امنیت شبکه»‌ عنوان کرد و کاربرد آن را در طرح‌های زیربنایی مغایر با امنیت ملی دانست.
 به رغم بالا گرفتن تنش میان واشنگتن و پکن، این نخستین اقدام چین علیه تولیدکنندگان ریزتراشه در آمریکاست.
 دولت چین جزییات تهدید مطرح شده به وسیله این ریزتراشه‌ها را اعلام نکرده است.
 شرکت میکرون تکنولوژی در پاسخ به سوال بی‌بی‌سی این اقدام چین را تایید کرد.
 یک سخنگوی این شرکت گفت: «در حال بررسی نتیجه‌گیری چین و ارزیابی قدم‌های بعدی خود هستیم.»
 وزارت بازرگانی آمریکا هم این اقدام را مخالف گفته های مقام‌های چینی درباره آزادی تجارت و شفاف‌سازی عنوان کرده است.
 تصمیم چین در حالی اعلام شد که سران گروه ۷ در پایان نشست خود در هیروشیمای ژاپن از وضعیت حقوق بشر در چین، سیاست‌های اقتصادی آن و افزایش حضور نظامی پکن در آب‌های شرق و جنوب شرقی آسیا به شدت انتقاد کردند.
"
174,اقتصاد,جهان خودرو؛ جزییات تازه از مدل‌های آینده تسلا,صنعت خودرو | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 این هفته در جهان خودرو: مدل‌های جدید تسلا، ب‌ام‌و اسپرتی که تنها یک دستگاه از آن ساخته شده، رونمایی نسل جدید یکی از پرفروش‌ترین وانت‌های آمریکا و معامله جدید جیلی و آستون مارتین
 ایلان ماسک، مدیر تسلا در جلسه سالانه با سهام‌داران اعلام کرد که تولید وانت سایبرتراک این کارخانه تا پایان سال جاری میلادی آغاز می‌شود. آقای ماسک همچنین از دو مدل جدید تسلا خبر داد که به گفته او تولید آنها با روشی انجام می‌شود که «یک سر و گردن بالاتر» از روش‌های کنونی در صنعت خودرو است.
 سایبرتراک در سال ۲۰۱۹ رونمایی شد. مراسم رونمایی به خاطر ظاهر نامتعارف ماشین و ترک برداشتن شیشه هنگام نمایش ضد‌ضربه بودنش خبرساز شد. با اینکه ظاهر ماشین با انتقادهایی روبرو شد، صدها هزار نفر در چند روز با پرداخت صد دلار برای خرید ماشین ثبت‌نام کردند. تسلا می‌گوید تاکنون یک میلیون و ۵۰۰ هزار نفر سایبرتراک با این روش پیش‌فروش شده است.
 قرار بود تولید ماشین اواخر سال ۲۰۲۱ آغاز شود، اما این تاریخ بارها به تاخیر افتاد. آقای ماسک در نشست هفته گذشته گفت طراحی بسیار نوآورانه ماشین باعث شد تولیدش کار سختی باشد و ساخت آن براساس خطوط تولید موجود امکان نداشت.
 اطلاعاتی درباره قوای محرکه ماشین منتشر نشده، اما تسلا هنگام رونمایی ماشین اعلام کرد که می‌توان آن را با یک تا چهار موتور سفارش داد. شتاب صفر تا ۱۰۰ کیلومتر در ساعت مدلی که چهار موتور الکتریکی دارد کمتر از ۲.۵ ثانیه است. حداکثر سرعت این مدل ۲۴۰ کیلومتر در ساعت اعلام شده و تسلا می‌گوید با هر بار شارژ می‌تواند ۱۰۰۰ کیلومتر حرکت کند.
 آقای ماسک پیش‌بینی کرده که بین ۲۵۰ هزار تا ۵۰۰ هزار سایبرتراک در سال تولید شود. او هنگام رونمایی سایبرتراک وعده داده بود که قیمت ارزان‌ترین مدل چهل هزار دلار باشد، اما هفته گذشته اعلام کرد که با توجه به تورم و گران‌شدن قیمت مواد اولیه بعید است بتوان ماشین را با این قیمت فروخت. ایلان ماسک قیمت تازه‌ای اعلام نکرد، ولی رسانه‌ها پیش‌بینی می‌کنند اولین سری ماشین از ۷۰ هزار دلار کمتر نباشد.
 مدیر تسلا در نشست هفته گذشته به دو مدل جدید هم اشاره کرد. در ماه‌های گذشته گمانه‌زنی‌های زیادی درباره این مدل‌ها در رسانه‌ها منتشر شده و تصاویری هم در شبکه‌های اجتماعی از ماشین‌های استتار شده‌ تسلا در حال آزمایش منتشر شده است.
 آقای ماسک در حالی که تصویری محو از یکی از این دو مدل در پشت سرش دیده می‌شد، گفت محصولات جدید تسلا با روشی منحصر به فرد تولید می‌شود که در صنعت خودرو نمونه مشابهی ندارد. او گفت ساخت یکی از این محصولات آغاز شده و پیش‌بینی کرد فروش این دو مدل پنج میلیون دستگاه در سال باشد.
 پیش‌بینی شده که یکی از این ماشین‌ها مدل جدیدی از تسلا مدل ۳ است و دومین مدل ماشینی است که از محصولات کنونی تسلا ارزان‌تر است و حدود سی هزار دلار فروخته خواهد شد.
 ب‌ام‌و در جشنواره خودروهای کلاسیک «ویلا د استه» (Villa d'Este) در ایتالیا یک مدل اسپرت رونمایی کرد. نام این ماشین تورینگ کوپه است و ب‌ام‌و می‌گوید تنها همین یک دستگاه از آن ساخته می‌شود.
 تورینگ کوپه براساس مدل Z4 ب‌ام‌و ساخته شده است. برخلاف Z4 که تنها به صورت روباز ساخته می‌شود، تورینگ کوپه یک استیشن است. ماشین‌های دو در استیشن «شوتینگ بریک» نام دارند.
 این نام از کالسکه‌هایی گرفته شده که در قرن نوزدهم برای جا‌به‌جا کردن شکارچیان تفریحی استفاده می‌شد. در اوایل قرن بیستم شرکت‌هایی که ماشین‌های تک و سفارشی می‌ساختند، این نام را برای ماشین‌های دو در استیشن استفاده کردند.
 جلوی ماشین به جز تغییراتی جزیی در جلوپنجره تقریبا هیچ فرقی با Z4 ندارد. ظاهر اتاق هم نسبت به Z4 دست‌ نخورده، اما تودوزی چرم مرغوب آن را نسبت به مدل روباز ب‌ام‌و لوکس‌تر کرده است. بخش عقب ماشین هم با چرم پوشانده شده و کیف‌هایی توسط یک تولیدکننده چرم لوکس ایتالیایی برای صندوق عقب ساخته شده است.
 ب‌ام‌و اطلاعاتی درباره قوای محرکه ماشین منتشر نکرده، اما به احتمال زیاد موتور شش سیلندر ماشین ۳۴۰ اسب بخار نیرو تولید می‌کند. شتاب صفر تا ۱۰۰ ب‌ام‌و Z4 با این موتور ۴.۵ ثانیه و حداکثر سرعتش ۲۵۰ کیلومتر در ساعت است.
 Z4 محصول پروژه مشترک ب‌ام‌و با تویوتا است که در نتیجه آن تویوتا سوپرا و ب‌ام‌و Z4 طراحی و تولید شد. هر دو ماشین توسط کارخانه ماگنا در اتریش ساخته می‌شود. برخی رسانه‌ها خبر داده‌اند که در صورت استقبال بازدیدکنندگان و رسانه‌ها از ب‌ام‌و تورینگ کوپه، کارخانه آلمانی ممکن است تعداد محدودی از این ماشین تولید کند.
 تویوتا نسل جدیدی از وانت پرفروش تاکوما رونمایی کرد که قرار است امسال به بازار آمریکای شمالی عرضه شود.
 تاکوما پرفروش‌ترین وانت سایز متوسط در آمریکا است، اما در سال‌های گذشته در رقابت سخت با محصولات خودروسازان آمریکایی سهمش از بازار کاهش یافته است. سهم این ماشین از حدود ۶۵ درصد در سال ۲۰۱۳ به حدود ۴۰ درصد در سال گذشته رسید.
 تویوتا در سال ۲۰۲۲ بیش از ۲۳۷ هزار دستگاه تاکوما در آمریکا فروخت. بعد از این ماشین، شورلت کلرادو، در رده دوم وانت‌های پرفروش این بخش قرار دارد که فروشش ۸۹ هزار دستگاه بود. جیپ با مدل گلادیاتور و فروش نزدیک به ۷۸ هزار دستگاه سومین مدل پرفروش سال گذشته بود.
 تاکوما به کیفیت و دوام زیادش مشهور است و تویوتا می‌گوید مدل جدید را با کیفیت بهتر و دوام بیشتر ساخته است. ظاهر ماشین کاملا تغییر کرده و نسبت به قبل خشن‌تر طراحی شده است.
 اتاق ماشین هم جادارتر شده است. نمایشگر بزرگ‌تر و سیستم‌های جدید هشدار به راننده از جمله فن‌آوری‌هایی است که به تاکوما اضافه شده است. تویوتا می‌گوید کمک‌فنرهای تاکوما هم نسبت به نسل قبل بهتر شده است.
 موتور استاندارد تاکوما چهار سیلندر بنزینی است و ۲۷۸ اسب بخار قدرت دارد. خریداران همچنین می‌توانند برای ماشین موتور هیبرید سفارش دهند که ۳۲۶ اسب بخار نیرو تولید می‌کند.
 قیمت تاکوما هنوز اعلام نشده، اما قیمت نسل کنونی این ماشین بین ۲۸ هزار تا ۴۸ هزار دلار فروخته می‌شود.
 جیلی، خودروساز چینی با افزایش سهام خود در شرکت آستون مارتین برای خرید این کارخانه آماده می‌شود.
 آستون مارتین هفته گذشته اعلام کرد که جیلی سهم خود از این شرکت را از ۷.۶ درصد به ۱۷ درصد افزایش خواهد داد. به این ترتیب جیلی پس از لارنس استرول، میلیاردر کانادایی و صندوق سرمایه‌گذاری عربستان سعودی، سومین سهامدار اصلی کارخانه خواهد شد.
 آستون مارتین، خودروساز انگلیسی با صد سال قدمت از مشهورترین نام‌ها در صنعت خودرو است. اما این کارخانه سال‌ها است با مشکلات مالی دست به گریبان است. این شرکت تاکنون هفت بار ورشکست شده و مدیریتش بارها دست‌ به دست شده است. تازه‌ترین تلاش برای نجات آستون مارتین در سال ۲۰۲۰ آغاز شد که لارنس استرول با تشکیل گروهی از سرمایه‌گذاران شرکت را از ورشکستگی نجات داد.
 آستون مارتین در سه سال گذشته همچنان زیان‌ده بوده و دو مدیر عوض کرده است. این شرکت می‌گوید امسال هم امیدی به کسب سود ندارد، اما امیدوار است با استقبال از مدل شاسی‌بلند DBX و بازپرداخت بدهی‌ها سال آینده وضعیتش بهتر شود.
 سال گذشته صندوق سرمایه‌گذاری عربستان با تزریق ۶۵۰ میلیون پوند (حدود ۸۰۰ میلیون دلار) شرکت را سرپا نگه‌ داشت. ارزش معامله اخیر با جیلی ۲۳۴ میلیون پوند (۲۹۱ میلیون دلار) برآورد می‌شود.
 جیلی تعهد داده که تا یک سال سهمش از آستون مارتین را از ۲۱ درصد بیشتر نکند. اما به نظر می‌رسد این شرکت که مجموعه‌ای از خودروسازان اروپایی از جمله لوتوس، ولوو، پل‌استار و اسمارت را در زیرمجموعه‌ دارد، می‌خواهد آستون مارتین را هم به کلکسیون خود اضافه کند.
 بیشتر بخوانید:
"
175,اقتصاد,آیا نکول بدهی آمریکا باعث هرج و مرج جهانی می‌شود؟,اقتصاد جهان |  ایالات متحده آمریکا | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 دولت ایالات متحده در حال حاضر با مشکلی مواجه است که می‌تواند به یکی از پرهزینه‌ ترین اختلافات سیاسی در جهان تبدیل شود.
 اگر اعضای دموکرات و جمهوریخواه کنگره بر سر مجوز دولت جهت استقراض بیشتر به توافق نرسند - یا به اصطلاح خودشان سقف بدهی دولتی را افزایش ندهند - این خطر وجود دارد که بزرگترین اقتصاد جهان قادر به پرداخت بدهی ۳۱.۴ تریلیاردی خود نباشد.
 کنگره تا اول ژوئن وقت دارد تا مانع از آن شود که دولت ایالات متحده بدهی خود را «نکول» کند، یا به عبارت دیگر نتواند قروض خود را به موقع بپردازد.
 جرمی هانت، وزیر خزانه‌داری بریتانیا هشدار داده است که اگر چنین وضعیتی روی دهد، نتایج آن «ویرانگر» خواهد بود.
 سئوال این است که چنین وضعیتی چه تبعاتی خواهد داشت؟
 قبل از هرچیز باید گفت که تمام کارشناسانی که بی‌بی‌سی با آنها صحبت کرده گفته‌اند که فکر نمی‌کنند ایالات متحده بدهی‌های خود را نکول کند.
 سایمون فرنچ، کارشناس ارشد اقتصادی در بانک سرمایه‌گذاری پانمور گوردون، با اشاره به بحران بانکی جهان در سال ۲۰۰۸، معتقداست که آن بحران در مقایسه با عواقب نکول بدهی دولت آمریکا، بسیار کم اهمیت خواهد بود.
 اگر دولت ایالات متحده قادر به افزایش سقف بدهی خود نباشد، نخواهد توانست پول بیشتری قرض کند و در نتیجه، منابع لازم برای پرداخت‌های دولتی از جمله کمک‌ هزینه پرداختی به افراد به سرعت تمام می‌شود.
 راس مولد، مدیر سرمایه گذاری در موسسه ای جی بل می‌گوید: «نتیجه اینکه دولت پرداخت‌های رفاهی و حمایتی به مردم را متوقف می‌کند و مردم هم قادر به پرداخت صورت حساب‌های خود به موسسات خصوصی نیستند که به کل اقتصاد کشور ضربه می‌زند.»
 شورای مشاوران اقتصادی کاخ سفید تخمین می‌زند که اگر دولت نتواند برای مدتی طولانی به توافق برای افزایش سقف بدهی دست یابد، ممکن است اقتصاد ملی تا ۶.۱ درصد اقتصاد کوچک شود.
 محمد العریان، اقتصاددان و رئیس کالج کوئینز دانشگاه کمبریج، می‌گوید که چنین وضعیتی باعث رکود اقتصادی در ایالات متحده می‌شود و این به اقتصاد سایر کشورهای جهان از جمله بریتانیا و سایر کشورهایی که آمریکا شریک تجاری مهمی برای آنهاست ضربه سنگینی وارد خواهد کرد.
 او می گوید ایالات متحده یکی از بزرگترین طرف‌های تجاری در جهان است و رکود در این کشور به معنی آن است که کالاهای کمتری از دیگر کشورهای می‌خرد که بر اقتصاد آنها تاثیری منفی دارد.
 آقای فرنچ می‌گوید علاوه بر لطمه به تجارت، نکول دولت آمریکا منجر به گران‌تر شدن وام مسکن و افزایش بیکاری در بریتانیا می‌شود.
 به گفته او، چنین وضعیتی «بسیار فاجعه‌بار خواهد بود.»
 اما چرا مشکلات اقتصادی ایالات متحده وام مسکن را در بریتانیا گران‌تر می‌کند؟
 وقتی دولتی می‌خواهد پول قرض کند، اوراق قرضه منتشر کرده و می‌فروشد و مردم این اوراق را به عنوان سرمایه‌گذاری امن خریداری می‌کنند زیرا از دولت بهره می‌گیرند.
 آقای فرنچ می‌گوید: «اگر دولت ایالات متحده بدهی خود را بازپرداخت نکند یا حتی نتواند بهره بدهی‌های قبلی را بپردازد، سرمایه‌گذاران به این وضعیت نگاه می‌کنند و می‌گویند اگر آمریکا قادر به پرداخت تعهدات مالی خود نباشد، چه تضمینی وجود دارد که دولت بریتانیا بتواند؟ بنابراین، آنان در برابر ریسک بالاتر نکول احتمالی دولت بریتایا، بهره بالاتری را برای خرید اوراق قرضه دولتی مطالبه می‌کنند و بالا رفتن این نرخ، طبیعتا باعث افزایش نرخ بهره بانکی در بریتانیا می‌شود.»
 او می‌گوید: «نرخ‌های بهره - چه برای وام مسکن باشد یا وام دیگر - بالا می‌رود چون آنها به میزان استنباط از ریسک بستگی دارند و به وضوح [نکول آمریکا] یک تحول با ریسک بزرگ خواهد بود و بنابراین همه بهره‌ها بالا می‌رود و همه بدهی‌ها یک شبه گران‌تر می‌شود».
 دلار آمریکا ارز ذخیره جهان است.
 این بدان معناست که فهرست بلندبالایی از کالاهای مهم مانند نفت که برای تولید بنزین استفاده می‌شود و گندم که برای تهیه نان به آرد تبدیل می شود، به دلار قیمت‌گذاری می‌شوند.
 در صورت نکول دولت آمریکا، انتظار می رود ارزش دلار به شدت کاهش یابد.
 شاید به نظر ‌برسد که چنین تحولی خبر خوبی برای مردم خارج از ایالات متحده است، اما آقای فرنچ می‌گوید که دست‌اندرکاران بازار کالا دیگر نمی‌دانند کالاها را چه طور قیمت‌گذاری کنند.
 او می‌گوید: ""نتیجه‌ای که نکول ایالات متحده دارد این است که سرمایه‌گذاران ناگهان وحشت زده می‌شوند و به خودشان می‌گویند که نکند ژاپن کشور بعدی باشد؟ آیا بریتانیا کشور بعدی است؟ آلمان کشور بعدی است؟ کجای دیگر قرار است بدهی‌ها نکول شود؟»
 آقای فرنچ می‌افزاید: «ناگهان باید همه چیز را دوباره قیمت‌گذاری کنیم و از نظر اقتصادی این به معنی ریسک بالاتر است و برای ریسک باید یک حق بیمه منظور شود. پس همه تولیدکنندگان و فروشندگان یک حق بیمه ریسک به قیمت‌ها اضافه می کنند و بنابراین نان هم گران می‌شود.»
 اگر مواد غذایی و سوخت گران شود، هزینه زندگی میلیون ها نفر افزایش می‌یابد.
 به گفته آقای مولد، ایالات متحده ۶۰ درصد از ارزش بازارهای سهام جهانی را در اختیار دارد بنابراین این احتمال وجود دارد که مردم چه بدانند و چه ندانند، به نحوی با سهام آمریکایی در گیر هستند به خصوص در مورد حقوق بازنشستگی چون بخش اعظم دارایی صندوق‌های بازنشستگی در بازار سهام سرمایه‌گذاری شده است.
 و بازارهای سهام به نکول ایالات متحده واکنش بدی نشان خواهند داد.
 اما خبرهای بد به همین مقدار محدود نمی‌شود.
 در سال ۲۰۱۱، دموکرات‌ها و جمهوریخواهان تا چند ساعت قبل از نکول احتمالی هنوز در بن بست بودند. در نتیجه بازارهای سهام آمریکا سقوط کرد هرچند وحشت ایجاد شده کوتاه مدت بود و بازار‌های سهام پس از کوتاه مدتی بهبود یافتند.
 آقای مولد فکر می‌کند که این بار هم همین طور خواهد شد.
"
176,اقتصاد,پروژه «آب ژرف» برای حل بحران آب سیستان و بلوچستان؛ سراب یا معجزه؟,بحران آب در ایران |  جامعه ایران |  ایران |  اقتصاد ایران | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 اختلاف نظر قدیمی ایران و افغانستان بر سر آب رود هیرمند، این روزها به وضعیتی کم‌سابقه رسیده است. رئیس‌جمهور ایران به طرف افغان گفت که حرفش را جدی بگیرند و طرف افغان هم به مقام ایرانی گفت که حرف‌های «تحریک‌آمیز» نزند.
 این بحران بعد از آن بالا گرفت گزارش‌های ضد‌و‌نقیض درباره کارآیی پروژه «آب ژرف» برای حل مشکل بی‌آبی سیستان و بلوچستان منتشر شده است.
 «آب ژرف»، که در انگلیسی به آن «آب فسیل» هم گفته می‌شود، آب‌هایی است که در عمق هزار و ۵۰۰ تا سه هزار متری زیر زمین قرار دارد و دوره‌ای طولانی (گاه هزاران سال) زیر زمین محبوس مانده است.
 آب ژرف در یک دهه گذشته، بارها به سوژه تبلیغات حکومتی برای راه نجات بحران آب ایران تبدیل شده است.
 مقام‌های دولتی اصرار دارند که پروژه‌های پرهزینه استخراج آب ژرف به نتیجه رسیده و به‌زودی آبی که بدین شکل استخراج شده، وارد شبکه آبرسانی سیستان و بلوچستان خواهد شد.
 اما هم‌زمان، یکی از روزنامه‌های چاپ تهران، گزارشی از یک نشست «علمی» نه چندان خبرساز منتشر کرد و نوشت که در این نشست، گفته شده که بعد از تجزیه و تحلیل آبی که استخراج شده، روشن شده است که امکان استفاده از آن وجود ندارد.
 درست ۲۵ روز پس از آن‌که یک مقام محلی به خبرگزاری تسنیم گفت که اتصال آب چاه ژرف شهر ادیمی، به شبکه آبرسانی بخشی از نیاز شرب منطقه را تامین می‌کند و «کام مردم سیستان و بلوچستان را شیرین خواهد کرد»، رضا مکنون، رئیس شاخه مهندسی عمران فرهنگستان علوم ایران، هم گفته است: «آب‌های ژرف استخراج‌شده برای آنالیز به آلمان ارسال شد و نتایج نشان می‌دهد هشت عنصر سنگین در این آب وجود دارد.»
 به نوشته روزنامه «پیام ما» او در یک نشست‌ درباره حفاظت و احیای دریاچه‌ها و تالاب‌های ایران، گفت:‌ «حتی اگر همه کشور را حفر و آب‌های آن را استخراج کنیم، کل این آب‌ها دو میلیارد متر مکعب می‌شود و ما میلیاردها تومان هزینه می‌کنیم تا این آب را استخراج کنیم.»
 اما در طرف دیگر این مجادله، مقام‌های دولتی بازهم اصرار دارند که این پروژه، عملی است و ظاهرا در حال پیگیری است.
 از جمله امید حسینی، مدیرعامل شرکت آب و فاضلاب زابل، اواخر اردیبهشت ماه به خبرگزاری تسنیم گفت: «خروجی آب ژرف استخراج‌شده از چاه ژرف شماره سه واقع در شهر ادیمی شهرستان نیمروز پس از تصفیه براساس نتیجه آزمایش‌ها با استانداردها مطابقت دارد و آماده تزریق به شبکه آب آشامیدنی منطقه است.»
 او گفت که بعد از انتشار گزارش‌های اخیر درباره ناسالم بودن این آب، بار دیگر نمونه‌هایی از آن برای آزمایشگاه ارسال شده و «نتایج آزمایش‌ها از سلامت و استاندارد بودن آب حکایت دارد.»
 چنانکه از صحبت‌های آقای حسینی برمی‌آید، آب استخراج‌شده به‌زودی به شبکه آبرسانی وارد خواهد شد.
 نیمه نخست سال ۱۳۹۶ زمان داغ شدن بحث‌ درباره فواید روی آوردن به حفر چاه ژرف بود. یکی از نخستین اظهارنظرها ۱۴ اردیبهشت ۱۳۹۶ از سوی اسماعیل نجار، رییس وقت سازمان مدیریت بحران ایران، مطرح شد.
 نخستین بودجه برای استخراج آب ژرف بالغ بر ۲۵ میلیارد تومان به سیستان و بلوچستان اختصاص داده شد و علی‌اوسط هاشمی، استاندار وقت، این خبر را اعلام کرد.
 پس از آن‌که قرار شد نخستین چاه ژرف در سیستان حفر شود، علیرضا رزم‌حسینی، مشاور انتقال آب ریاست‌جمهوری، که آن زمان استاندار کرمان بود، از آغاز عملیات استفاده از آب‌های ژرف استان کرمان در آینده نزدیک خبر داد.
 پس از او مصطفی آیت‌اللهی موسوی به عنوان سرپرست معاونت امور عمرانی و فنی استانداری کرمان در گفتگو با ایسنا گفت که استفاده از آب‌های ژرف در گذشته در روسیه اتفاق افتاده است و با توجه به این‌که گسل‌های زیادی در استان کرمان وجود دارد، صاحب‌نظران معتقدند که آب در مابین این گسل‌ها وجود دارد. بنابراین استان کرمان نیز از نعمت آب‌های ژرف برخوردار است.
 پس از این کمیسیون آموزش و تحقیقات مجلس به ریاست محمدمهدی زاهدی، نماینده کرمان در مجلس، درباره استفاده از آب ژرف با جهاددانشگاهی و معاونت علمی تشکیل جلسه داد.
 اما این پروژه‌ها در دوران ریاست جمهوری حسن روحانی با مخالفت سازمان محیط زیست روبه‌رو شد. این سازمان تاکید داشت که هزینه بالای استخراج آب ژرف و دقیق نبودن اظهارنظرها درباره این پروژه‌ها، دلیل اصلی مخالفت است.
 با این حال، در دوران ابراهیم رئیسی ورق برگشت. یکی از کسانی که آب ژرف و حفر چاه‌های دو تا سه هزارمتری در سیستان و بلوچستان را «راه‌کار نجات» این منطقه توصیف کرد، حبیب‌الله ده‌مرده، نماینده دو دوره اخیر زابل، زهک و هیرمند در مجلس است؛ کسی که خبرگزاری‌های نزدیک به دولت، به دهمرده لقب «بنیانگذار آب‌های ژرف ایران» دادند.
 او ۲۴ اسفند ۱۴۰۱ با «عیدی» خطاب کردن تعیین هزار میلیارد تومان بودجه برای مردم سیستان و بلوچستان گفت: «هزار میلیارد تومان اعتبار برای رفع مشکل آب از طریق آب‌های ژرف در نظر گرفته شده است.»
 آقای دهمرده از منتقدان دولت حسن روحانی، به‌ویژه در مورد عمل‌کرد حفاری چاه‌های ژرف، بود تا آنجا که زمستان ۱۴۰۰ در مصاحبه با خبرگزاری برنا گفت: «دولت روحانی، ایران را از نعمت ۱۰۰ چاه ژرف محروم کرد. در بودجه سال ۱۴۰۰ اعتباری بالغ بر ۴۰۰ میلیارد تومان به واردات دستگاه حفر چاه ژرف اختصاص دادیم که هیچ دستگاهی وارد نشد و بودجه را هدر دادند.»
 با وجودی که علی سلاجقه، رییس سازمان حفاظت محیط زیست دولت سیزدهم، هم روی خوشی به آب ژرف نشان نداده بود، اما در پایان تابستان ۱۴۰۱ به همراه معاون علمی رییس‌جمهور به زابل سفر کرد و حرف‌های متفاوتی زد. او گفت: «طبق آنالیزی که انجام شده مشکل خاصی وجود ندارد و بعد از فرآیند تصفیه، قابل شرب است.»
 هرچند که فیروز قاسم‌زاده، سخنگوی صنعت آب ایران، پس از این اظهارنظر در پاسخ به پرسش خبرنگاران درباره آب ژرف و ورود آن به شبکه آب سیستان و بلوچستان گفت: «در بخش چاه ژرف وزارت نیرو به آزمایش، تحقیق و مطالعه پایبند بوده و هدفش این است که در درجه نخست آب استخراج شود تا ببینیم چقدر پتانسیل و امکان بهره‌برداری در فازهای بعدی وجود دارد.»
 همه این اظهارنظرها سبب نشد تا بودجه آب ژرف برای سال ۱۴۰۲ تجدید نشود. براساس لایحه بودجه، وزارت نفت مکلف است که هزار میلیارد تومان از منابعش را به پروژه‌های آب ژرف و سایر پروژه‌های آب‌رسانی اختصاص دهد.
"
177,اقتصاد,نشست گروه ۷؛ زلنسکی در جده رهبران عرب را به چشم‌بستن روی جنگ اوکراین متهم کرد,اقتصاد جهان |  گروه ۷ |  ایالات متحده آمریکا |  جنگ اوکراین | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 ولودیمیر زلنسکی، رئیس‌جمهوری اوکراین، رهبران چند کشور عربی را به «چشم‌پوشی» علیه لشکرکشی روسیه به کشورش متهم کرده است.
 آقای زلنسکی این اظهارات را در آستانه حضور در اجلاس سران گروه ۷ در ژاپن و در جده عربستان عنوان کرده است.
 او که پیش از سفر به هیروشیما به عربستان سعودی رفته امروز - جمعه ۱۹ مه - در اجلاس سران اتحادیه عرب شرکت کرد.
 حضور آقای زلنسکی در اجلاس سران کشورهای عربی در حالی صورت گرفت که سوریه علنا حامی روسیه است و دیگر کشورهای عرب حاشیه خلیج فارس هم تلاش می‌کنند روابط خود با مسکو را مخدوش نکنند.
 شاید همین موضوع باعث شد ولودیمیر زلنسکی در حضور رهبران اتحادیه عرب بگوید: «متاسفانه، هستند کسانی که در جهان و همین جا در میان شما چشم خود را بر الحاق‌های غیرقانونی (خاک اوکراین به روسیه) و آن زندانیان (اسرای جنگی) بسته‌اند».
 «من اینجا هستم تا رو در رو با هر کسی که بخواهد صادقانه رایزنی کند گفتگو کنم چرا که معتقدم هر چه قدر هم که روسیه بخواهد نفوذ و تاثیر داشته باشد، باید هنوز اراده‌ای برای مستقل ماندن وجود داشته باشد.»
 آقای زلنسکی در سخنان خود همچنین به ایران هم اشاره کرد و از تهران برای ارسال پهپاد به روسیه به شدت انتقاد کرد.
 عربستان سعودی - میزبان این اجلاس در شهر جده - در تلاش است بسیار محتاطانه و با ظرافت درباره حمله روسیه به اوکراین موضع‌گیری کند؛ این کشور همزمان با حمایت از قطعنامه سازمان ملل متحد مبنی بر درخواست خروج نیروهای روسیه از خاک اوکراین و تصمیم خود برای کمک انسان‌دوستانه ۴۰۰ میلیون دلاری به کی‌یف، از تحریم‌های غرب علیه مسکو هم انتقاد کرده و تلاش می‌کند خود را در این بحران بی‌طرف نشان دهد.
 محمد بن سلمان، ولیعهد قدرتمند عربستان، در این اجلاس یک بار دیگر از آمادگی ریاض برای میانجیگری میان مسکو و کی‌یف خبر داد.
 عربستان سال گذشته در جریان معاوضه زندانیان و اسرای جنگی میان مسکو و اوکراین نقش ایفا کرد.
 همزمان با حضور ولودیمیر زلنسکی در اجلاس سران اتحادیه عرب، رئیس جمهوری سوریه - متحد مسکو - هم که به تازگی به این اتحادیه بازگشته به حاضران گفت کشورهای عرب باید از فرصت تاریخی برای متحول کردن منطقه به دور از نفوذ خارجیان تلاش کنند.
 نشست سالانه رهبران کشورهای گروه ۷ کار خود را در هیروشیما، ژاپن، از امروز - جمعه ۲۸ اردیبهشت - آغاز کرده است. این گروه از کشورهای دارای پیشرفته‌ترین اقتصاد دنیا تشکیل یافته و ریاست دوره‌ای نشست امسال با ژاپن است.
 آلمان، ایالات متحده، ایتالیا، بریتانیا، ژاپن، فرانسه و کانادا گروه ۷ را تشکیل می‌دهند و در نشست‌های رهبران آنان معمولا از چند کشور غیرعضو نیز برای شرکت در برخی گفتگوها دعوت به عمل می‌آید. مقامات اتحادیه اروپا نیز در این نشست حضور دارند.
 قرار است ولودیمیر زلنسکی، رئیس جمهوری اوکراین، امروز در اولین جلسه این گروه به طور مجازی شرکت داشته باشد و برای حضور در نشست در روز یکشنبه، به هیروشیما سفر کند.
 موضوع اصلی این نشست بررسی شرایط اقتصادی جهان به ویژه با توجه به مشکلاتی است که در نتیجه شیوع کرونا و جنگ اوکراین بروز کرده است. این نشست همچنین به موضوع هماهنگی رویکرد کشورهای عضو در زمینه سیاست جهانی خواهد پرداخت و موضوع حمله نظامی روسیه به اوکراین از مسایل مهم در این زمینه است.
 از جمله موضوع‌های اصلی سیاسی در نشست امسال تلاش برای افزایش فشار اقتصادی بر روسیه به دلیل ادامه اشغال اوکراین و حمایت بیشتر از اوکراین در این جنگ است.
 ریشی سوناک، نخست وزیر بریتانیا، گفته است امیدوار است در پی این گفتگوه، کشورهای بیشتری در کنار بریتانیا و ایالات متحده در ادامه و تشدید تحریم روسیه و کمک به اوکراین قرار بگیرند. او در مصاحبه با بی‌بی‌سی گفت که اطمینان دارد «شرکای ما همان اقداماتی را که انجام داده‌اند دنبال خوهند کرد» و افزود: «این هماهنگی تحریم‌ها را موثرتر می‌کند و باعث می‌شود بهای اقدام غیرقانونی خود را بپردازد.»
 امروز و در پایان اولین جلسه، رهبران گروه ۷ بیانیه‌ای صادر کردند و در آن «بر تعهد خود برای ایستادگی در برابر جنگ تهاجمی و غیرقانونی روسیه علیه اوکراین» تاکید کردند و گفتند که همه کشورهای عضو در این زمینه اتفاق نظر کامل دارند.
 در این بیانیه آمده است که «ما همچنی به حمایت مالی، بشردوستانه، نظامی و دیپلماتیک از اوکراین تا هر زمان که لازم باشد قویا متعهد هستیم و می‌کوشیم هزینه‌ها برای روسیه و کسانی که از اقدامات نظامی آن حمایت می‌کنند افزایش دهیم.»
 گروه ۷ هشدار داده است که تحریم‌های جدید افراد و نهادهای حامی روسیه را در سراسر اروپا، خاورمیانه و آسیا هدف قرار خواهد داد.
 این بیانیه کاهش اتکای کشورهای غربی به منابع انرژی روسیه را یادآور شده و از موفقیت تلاش‌هایی سخن گفته است که توانست مانع از آن شود که «روسیه انرژی را به عنوان اسلحه‌ای برای ارعاب جهانیان به کار گیرد.»
 این بیانیه خواستار «خروج کامل و بدون قید و شرط نیروهای روسیه» از خاک اوکراین شده و گفته است که چنین اقدامی برای صلح ضروری است.
 فومیو کیشیدا، نخست وزیر ژاپن و رئیس دوره‌ای اجلاس، در سخنان افتتاحیه خود خواستار «گفتگوهای صریح و استراتژیک» در مورد موضوعاتی مانند تغییرات آب و هوایی و جنگ در اوکراین شد و افزود: «گروه ۷ به عنوان نهادی که به ارزش‌های اساسی و انسانی مشترک پایبند است باید برای مشکلات مهم جامعه بین‌المللی پاسخ موثر بیابد و نقش رهبری جهان را ایفا کند.»
 او گفت که تحقق این هدف مستلزم توجه به دو رکن اساسی است: «نظام بین‌المللی دموکراتیک و باز مبتنی بر حاکمیت قانون و همکاری با شرکای بین‌المللی فراتر از گروه ۷.»
"
178,اقتصاد,پس از اختلاف با فرماندار جمهوری‌خواه، والت دیزنی طرح ۸۶۷ میلیون دلاری در فلوریدا را متوقف کرد,کارآفرینی |  اقتصاد جهان |  کسب و کار |  انتخابات ریاست جمهوری آمریکا |  انتخابات ریاست جمهوری آمریکا ۲۰۲۴ |  ایالات متحده آمریکا |  دونالد ترامپ |  سیاست |  عوام گرایی |  تجارت | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 والت دیزنی، ابرشرکت سرگرمی و تفریحات آمریکا، اعلام کرده پروژه ۸۶۷ میلیون دلاری خود برای احداث یک مجموعه جدید در ایالت فلوریدا را متوقف خواهد کرد.
 این تصمیم پس از بالاگرفتن اختلاف میان والت دیزنی و دولت جمهوری‌خواه فلوریدا و در راس آن فرماندار این ایالت، ران دسنتیس، روی می‌دهد.
 دو طرف طی چند هفته اخیر علیه هم به دادگاه شکایت برده‌اند.
 این پروژه قرار بود در مرکز شهر لیک نونا، در نزدیکی شهر اورلاندو احداث شود و انتظار می‌رفت دست کم ۲۰۰۰ فرصت شغلی جدید برای ایالت فلوریدا دست و پا کند.
 اکنون انصراف دیزنی از این سرمایه‌گذاری عظیم می‌تواند ران دسانتیس را با انتقادهای تندی روبرو کند و او را که به نظر می‌رسد با مانور بر شعارها و مطالبات راست‌گرایانه تلاش دارد خود را جایگزین مناسبی برای دونالد ترامپ در حزب جمهوری‌خواه معرفی کند به دردسر بیاندازد.
 یکی از بزرگترین مجموعه‌های سرگرمی-اقامتی والت دیزنی در نزدیکی شهر اورلاندو فلوریدا است
 تصمیم به لغو این پروژه بزرگ روز پنجشنبه - ۱۸ مه - در یک ایمیل داخلی به کارمندان شرکت والت دیزنی علنی شد.
 این در حالی بود که برخی از کارمندان این گروه سرگرمی و تفریحات، برای کار در پروژه مجموعه جدید، حتی خانه و زندگی خود را هم به فلوریدا منتقل کرده بودند.
 قرار بود افتتاح این طرح رسما امروز کلید بخورد.
 در ایمیل داخلی والت دیزنی - که بی‌بی‌سی هم آن را دیده - جاش دآمورو، رئیس بخش تولیدات و پارک‌های بازی والت دیزنی گفته تصمیم لغو پروژه نتیجه «تغییرات قابل ملاحظه‌ای» بوده که اخیرا و پس از اعلام اولیه طرح رخ داده است از جمله «تغییرات مدیریتی و تحولات در وضعیت کاری و تجاری».
 آقای دآمورو در این ایمیل به کارمندان والت دیزنی نوشته: «تصمیم‌گیری در این باره کار راحتی نبود اما معتقدم که تصمیم درستی است».
 ماجرا از آنجا آغاز شد که فرماندار فلوریدا، ماه گذشته لایحه‌ بحث‌برانگیزی را امضا کرده که به موجب آن وضعیت خودگردان مجموعه تفریحی والت دیزنی ورلد در این ایالت لغو می‌شود.
 این شامل توانایی اخذ مالیات، ساخت جاده، کنترل آب و برق و اداره آتش نشانی داخلی بود.
 این اقدام در تلافی برای مخالفت دیزنی با لایحه ایالتی به نام 'از همجنسگراها حرف نزن' تلقی می‌شود که در فلوریدا حتی معلمان مدرسه را از صحبت درباره دگرباشی جنسی و جنسیتی منع کرده است.
 همزمان ناظران فضای سیاسی آمریکا می‌گویند آقای دسنتیس جاه‌طلبی سیاسی‌اش را چندان بروز نمی‌دهد اما همه این اقدام‌ها بخشی از تلاش او برای جذب رای‌دهندگان جمهوری‌خواه به ویژه محافظه‌کاران و سنتی‌های آنهاست.
 ناظران می‌گویند او برای نامزد شدن از طرف حزب جمهوری‌خواه موقعیت بسیار خوبی دارد. نظرسنجی‌ها نشان می‌دهند بعد از دونالد ترامپ، آقای دسنتیس انتخاب اول رأی‌دهندگان هوادار حزب جمهوری‌خواه خواهد بود.
 او نفوذ و قدرتی در حد یک ستاره دارد و توانسته از ماه مارس بیش از ۱۰۰ میلیون دلار کمک مالی جذب کند.
 با این حال، «پرپر شدن» یک سرمایه‌گذاری بزرگ و تقریبا یک میلیارد دلاری در فلوریدا احتمالا جمهوری‌خواهان فراوانی را عصبانی خواهد کرد چرا که خط محوری انتقاد دونالد ترامپ، ران دسانتیس و هواداران آنها از جو بایدن، تورم و رکود اقتصادی است که حالا با این تصمیم والت دیزنی، مجال بهبود نسبی اوضاع و رونق را دست کم در حومه اورلاندو از رای‌دهندگان خواهد گرفت.
"
179,اقتصاد,رئیسان دولت ایران و پاکستان دو طرح اقتصادی مشترک را افتتاح کردند,روابط خارجی ایران |  پاکستان |  ایران |  اقتصاد ایران | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 ابراهیم رئیسی، رئیس جمهور ایران، و شهباز شریف، نخست‌وزیر پاکستان، با حضور در منطقه مرزی مشترک دو کشور دو طرح اقتصادی را افتتاح و بر ضرورت گسترش روابط دوجانبه تاکید کردند.
 یک بازارچه مرزی در بین دو شهر پیشین، در ایران، و شهر مند در پاکستان و همچنین یک پست انتقال برق را با حضور این دو افتتاح شده است.
 آقای رئیسی در نشست خبری مشترک با نخست وزیر پاکستان، رابطه تهران و اسلام‌آباد را نزدیک دانست و گفت: «امروز اراده دو کشور بر بهبود و ارتقای بیش از پیش این روابط است.»
 به گزارش وبسایت ریاست جمهوری ایران آقای شریف هم گفته: «شکی نداریم که ایران و پاکستان برادر هستند و روابط آنها فراتر از روابط دو همسایه، روابطی خویشاوندی است.»
 آقای رئیسی در جریان سفر خود به سیستان و بلوچستان همچنین درباره درباره حقابه سیستان و بلوچستان از هیرمند سخن گفت و با لحنی تهدیدآمیز خطاب به حکومت طالبان گفت که صحبتش را جدی بگیرند.
 مطابق آنچه منابع پاکستانی گزارش کرده‌اند با افتتاح پست انتقال برق بین دو کشور، پاکستان بیش از صد مگاوات برق از ایران وارد می‌کند.
 به گفته شهباز شریف قرار است این برق نیازهای بندر گوادر را تامین کند.
 در سال‌های اخیر طرف ایرانی به دنبال پیمان تجارت آزاد و همچنین سازوکار تهاتر یا تجارت پایاپای است تا بتواند روابط اقتصادی را بدون برخورد به مشکل تحریم‌های آمریکا گسترش دهد.
 منابع ایرانی حجم تجارت میان دو کشور را بین دو تا دو و نیم میلیارد دلار برآورد کرده‌اند.
 هم ابراهیم رئیسی و هم شهباز شریف، در صحبت‌هایشان بر «امنیت» مناطق مرزی دو کشور تاکید کرده‌اند.
 آقای رئیسی گفته: «امروز دو کشور مرز را یک فرصت و نه یک تهدید می‌بینند و هر گونه ناامنی در طرف مقابل را ناامنی برای خود می‌دانند.»
 او در عین حال حضور مقامات ارشد در نقطه مرزی را نشانه «امنیت بالا» در این منطقه دانست.
 آقای شریف هم گفت: «ارتقای امنیت مرزها نقش مهمی در توسعه روابط دو کشور دارد و همه تلاش خود را در این زمینه به کار خواهیم گرفت.»
 در سال‌های گذشته دولت ایران در مواردی از دولت پاکستان برای آنچه کم‌کاری در تامین امنیت مناطق مرزی خوانده انتقاد کرده است.
 در مواردی برخی گروه‌های مسلح مخالف جمهوری اسلامی در این منطقه به پاسگاه‌های مرزی حمله کرده و از جمله شماری از مرزبانان را کشته‌اند.
 هرچند مدتی است چنین خشونت‌هایی به نسبت سال‌های گذشته فروکش کرده است.
 البته شهرهای مختلف سیستان و بلوچستان در ماه‌های گذشته صحنه تظاهرات ضدحکومتی پیاپی بوده که در مواردی به شدت سرکوب شده است.
 دولت مرکزی پاکستان هم در ایالت بلوچستان با فعالیت گروه‌های مخالف روبرو است که در مواردی مسلحانه نیز بوده است.
 ابراهیم رئیسی در جریان سفر خود به سیستان و بلوچستان درباره حقابه سیستان و بلوچستان از هیرمند سخن گفت و با لحنی تهدیدآمیز خطاب به حکومت طالبان گفت که صحبتش را جدی بگیرند.
 تلویزیون ایران ویدیوی سخنان او را که با لحنی تهدیدآمیز سخن می‌گوید منتشر کرده است که می‌گوید: «اگر کارشناسان ما کمبود آب را تایید کنند حرفی نداریم وگرنه اجازه نخواهیم داد حق مردم ما تضییع شود. حرف من را جدی بگیرید تا بعدا گلایه نکنید.»
 یک روز پیش از این هم حسین امیرعبداللهیان، وزیر خارجه، در تماسی تلفنی با همتای خود درحکومت طالبان
 عبدالستار دوشوکی، پژوهشگر و فعال سیاسی بلوچ، در گفتگو با بی‌بی‌سی فارسی گفت مقام‌های دولت ایران مورد انتقادند که چرا به جای رفتن به نقطه مرزی سیستان و ملاقات با مقام‌های طالبان، به جنوب استان رفته و با مقام‌های پاکستان دیدار کرده‌اند.
 آقای دوشوکی گفت دولت فعلی طالبان منزوی است و ایران جزو معدود کشورهایی است که با افغانستان رابطه دارد. کامیون‌های کالا به افغانستان می‌رود، اما در برابرش آب به ایران نمی‌آید و به مزرعه‌های خشخاش می‌رسد. اما ایران از اهرم فشاری که دارد استفاده نمی‌کند.
 او دلیل این امر را سیاست «غرب‌ستیزی» حکومت ایران دانست.
 موضوع حقابه هیرمند و بهره‌برداری از سد کمال‌خان در افغانستان در سالهای اخیر و همزمان با خشکسالی در منطقه به موضوع مورد بحث مقامات ایران و افغانستان تبدیل شده و پس از بازگشت طالبان به قدرت هم ادامه دارد.
 ببینید: اظهارات آقای رئیسی درباره درباره حقابه سیستان و بلوچستان از هیرمند
 گفتگو با عبدالستار دوشوکی، مدیر مرکز مطالعات بلوچستان:
"
180,اقتصاد,میزان افزایش دما برای اولین بار از یک و نیم درجه فراتر خواهد رفت,نفت و گاز |  تغییرات اقلیمی |  علمی |  آلودگی | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 دانشمندان پیش‌بینی می‌کنند که زمین برای اولین بار در پنج سال آینده از نظر افزایش دما یک مرز مهم را خواهد شکست.
 آنها می‌گویند که ۶۶ درصد احتمال دارد که میزان گرمایش از حالا تا سال ۲۰۲۷ از ۱.۵ درجه سانتیگراد عبور کند.
 ادامه تصاعد گازهای گلخانه‌ای در اثر فعالیت‌های انسانی و احتمال وقوع پدیده آب و هوایی ال نینیو در ادامه سال جاری شانس این پدیده را افزایش داده است.
 دانشمندان تاکید می‌کنند که هرچند عبور از این مرز تحولی نگران‌کننده است، اما احتمالا موقتی خواهد بود.
 این یعنی دمای زمین ۱.۵ درجه گرمتر از نیمه دوم قرن نوزدهم خواهد بود، زمانی که تصاعد ناشی از سوخت‌های فسیلی در شروع دوران صنعتی شدت گرفت.
 شکسته شدن این مرز حتی برای یکسال نشانه نگران کننده‌ای از ادامه روند گرمایش با شدت سابق است.
 ۱.۵ درجه از نمادهای مذاکرات جهانی درباره تغییر اقلیم است. کشورها براساس توافق سال ۲۰۱۵ پاریس موافقت کرده‌اند که برای مهار افزایش دما به ۱.۵ درجه سانتیگراد بکوشند.
 اگر این میزان افزایش دما به طور پیوسته برای یک یا دو دهه ادامه پیدا کند، شاهد آثار خیلی شدیدتر گرمایش مانند موج‌های داغ‌تر گرما، توفان‌هایی بدتر و آتش سوزهای شدیدتر خواهیم بود.
 اما اگر در چند سال آینده دما فقط در یک سال از این مرز فراتر رود، بدان معنی نیست که اهداف پاریس شکسته شده است. دانشمندان می‌گویند که هنوز برای مهار این روند از طریق کاهش شدید تصاعد کربن وقت هست.
 سازمان جهانی هواشناسی از سال ۲۰۲۰ مشغول تخمین زدن شانس عبور جهان از مرز ۱.۵ درجه در یک سال بوده است.
 در آن زمان شانس عبور از این مرز در پنج سال بعدی حدود ۲۰ درصد رقم زده شد.
 اما سال پیش این احتمال به ۵۰ درصد و حالا به ۶۶ درصد افزایش پیدا کرده که به گفته دانشمندان یعنی «احتمال وقوع آن بیش از عدم وقوع است.»
 فراتر رفتن از ۱.۵ درجه به چه معنی است؟
 دانشمندان برای چند دهه باور داشتند که اگر میانگین دمای زمین حدود دو درجه افزایش پیدا کند به آستانه آثار خطرناک تغییر اقلیم رسیده است. اما آنها در سال ۲۰۱۸ این تخمین را به میزان قابل توجهی اصلاح کردند و گفتند که افزایش ۱.۵ درجه‌ای دما فاجعه‌بار خواهد بود.
 در چند دهه اخیر روند تغییر اقلیم شتاب گرفته است به طوری که در سال ۲۰۱۶ - گرمترین از زمان ثبت رکوردها - دمای زمین ۱.۲۸ درجه سانتیگراد بالاتر از دوران پیشاصنعتی بود.
 حالا محققان می‌گویند ۹۸ درصد مطمئن‌اند که این رکورد پیش از ۲۰۲۷ شکسته خواهد شد.
 به علاوه آنها پیش‌بینی می‌کنند از حالا تا آن زمان شانس قابل توجهی وجود دارد که دما برای اولین بار از ۱.۵ درجه فراتر برود.
 محققان تاکید می‌کنند که افزایش ۱.۵ درجه‌ای یا بیشتر باید برای ۲۰ سال دوام آورد تا بتوان گفت که مرزهای مورد توافق در پاریس نقض شده است.
"
181,اقتصاد,«همخوانی» رشد سود موسسات وابسته به حکومت ایران با نرخ «دلار تلگرامی»,روابط خارجی ایران |  طلا |  ایران |  اقتصاد ایران |  سیاست ایران |  بازار ارز | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 محسن زنگنه، معاون رئیس کمیسیون برنامه و بودجه مجلس شورای اسلامی در اظهاراتی به همخوانی رشد درآمد موسسات وابسته به حکومت ایران با نرخ دلار در بازار آزاد اشاره کرده؛ او از بازار آزاد ارز نامی نبرد اما «دلار تلگرامی» را مورد اشاره قرار داده است.
 این در حالیست که مقام‌های جمهوری اسلامی می‌گویند نرخ دلار در این کانال‌ها را به رسمیت نمی‌شناسند و نرخ‌های اعلام شده در آنها را «ساختگی» می‌خوانند.
 آقای زنگنه به رشد ۹ برابری نرخ ارز از سال ۱۳۹۷ تا ۱۴۰۱ اشاره کرده و گفته: «دقیقا درآمد شرکت‌هایی مثل فولاد مبارکه ۹۰۰ درصد رشد داشته است.»؛ به عبارتی این موسسات محصولات خود را با نرخ ارز در بازار آزاد به فروش رسانده‌اند.
 محسن زنگنه گفته است: شرکت‌هایی که محصولاتشان را با دلار تلگرامی می‌فروشند، متعلق به دولت، بنیاد مستضعفان و ستاد اجرای فرمان امام هستند.
 این نماینده مجلس گفته چنین موسساتی با استفاده از «اهرم‌های فشار» دولت را مجبور به عقب‌نشینی کرد‌ه‌اند.
 به گفته آقای زنگنه چنین وضعیتی باعث افزایش قیمت در محصولاتی مانند خودرو شده؛ چون خودروسازان مواد اولیه خود را با این قیمت‌ها تهیه می‌کنند که در قیمت نهایی محصول منعکس می‌شود.
 این اظهارات در حالیست که محمدرضا فرزین، رئیس بانک مرکزی ایران در جمع گروهی از اقتصاددانان به شعار «مهار تورم و رشد تولید» اشاره کرده.
 آیت‌الله علی خامنه‌ای، رهبر جمهوری اسلامی این عنوان را برای نامگذاری سال ۱۴۰۲ برگزیده است.
 رئیس بانک مرکزی ایران البته تحقق چنین شعاری را «بسیار سخت» توصیف کرده و گفته «سیاست‌گذاری‌ها باید به گونه‌ای باشد که در عین مهار تورم، منابع لازم را برای رشد اقتصادی و تولید فراهم کند.»
 آقای فرزین از نرخ ارز به عنوان متغیری یاد کرده که می‌تواند نرخ تورم را به زیر ۴۰ درصد برساند.
 مرکز آمار ایران اخیرا در گزارشی نرخ تورم سالانه در اسفند ماه سال گذشته را ۴۵/۸ درصد اعلام کرد که در این گزارش سال پایه ۱۴۰۰ در نظر گرفته شده است؛ تا پیش از این، سال مبنا برای محاسبه تورم سال ۱۳۹۵ بود.
 آقای فرزین درباره سیاست‌های بانک مرکزی درباره ثبات بازار ارز صحبت از راه‌اندازی «صندوق تثبیت ارز» کرده که به گفته او آئین‌نامه آن در حال تدوین است.
 صندوقی که رئیس بانک مرکزی به آن اشاره دارد در زمان بحران ارزی با افزایش کلان عرضه، در پی کاهش قیمت ارز است؛ اقدامی که سالهاست توسط کارگزاران معتمد بانک مرکزی یا مستقیما توسط این نهاد در حال انجام بوده است.
 رئیس بانک مرکزی ایران در بخش دیگری از صحبت‌های خود به طرح «ریال آف‌شور» اشاره کرده است که در حوزه اقتصاد بین‌الملل به معنای نقل مکان از محلی به محل دیگر است و به منظور کاهش هزینه‌ها انجام می‌شود.
 او البته جزئیاتی در این زمینه ارائه نکرده است و فقط گفته این طرح برای بازارهای عراق و افغانستان در دست بررسی است.
 اخیرا در عراق به منظور مدیریت بازار آزاد ارز، معامله با دلار ممنوع شده است.
 آقای فرزین همچنین به انتقادها درباره حذف دلار ۴۲۰۰ تومانی و پیامدهای تورمی آن هم پاسخ داده است؛ پیامدهایی که بسیاری از کارشناسان درباره آن هشدار داده بودند.
 او گفته که جایگزینی دلار ۲۸۵۰۰ تومانی با دلار ۴۲۰۰ تومانی همزمان با جنگ اوکراین و افزایش قیمت جهانی مواد غذایی بود و همین «منجر به افزایش قیمت مواد غذایی در کشورمان شد.»
 رئیس بانک مرکزی گفته: «ارزی به اسم ۴۲۰۰ نبود بلکه در آن زمان دولت ارز را ۱۵ هزار تومان می خرید و به بانک مرکزی می گفت که ارز ۴۲۰۰ تومانی بدهد و مابه التفاوت آن منجر به افزایش پایه پولی می شد. اما ما ۲۸ هزار و ۲۰۰ تومان می خریم و ۲۸ هزار و ۵۰۰ تومان به فروش می‌رسانیم.»
 دفاع آقای فرزین از سیاست‌های ارزی بانک مرکزی و به رسمیت نشناختن قیمت دلار در بازار آزاد در حالیست که او فقط نرخ‌ها در «مرکز مبادله ارز و طلا» را مرجع می‌داند.
 راه‌اندازی این مرکز در اسفند ماه تقریبا همزمان با افزایش نرخ دلار در بازار آزاد به اوج تاریخی ۶۰ هزار تومان بود.
 افزایش انتظارات تورمی و نبود چشم‌انداز اقتصادی باعث شده که بسیاری از مردم بازارهای موازی نظیر ارز و طلا را برای حفظ ارزش دارایی‌های خود انتخاب کنند که این روند بعد از اعتراضات سراسری ایران تشدید شد.
 دولت ایران در بحران ارزی اخیر البته متهم به «نوسان گیری» برای جبران کسری بودجه هم شد؛ هر چند مقام‌های دولتی آن را رد کردند.
"
182,اقتصاد,بحران بانک‌‌ها در ایران؛ از چاله ضرردهی به چاه ادغام,امور بانکی |  ایران |  فساد مالی در ایران |  اقتصاد ایران | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 محمدرضا فرزین، رییس کل بانک مرکزی اوائل امسال، برخی از بانک‌ها را تهدید کرد که شش ماه فرصت دارند تا مشکلات ناترازی خود را حل کنند وگرنه منحل خواهند شد. بانک‌ها باید در این فرصت شش ماهه سرمایه خود را افزایش دهند.
 علت این فشار بر بانک‌ها، نگرانی‌ها درباره توانایی این نهادها برای تحمل ضررهای اقتصادی احتمالی است. به همین دلیل در نظام بانکداری مدرن، نهادهای ناظر بر بانکداری مقرراتی تعیین می‌کنند تا نسبت سرمایه هر بانک به مجموع دارایی‌ها و درصد ریسک، از حدی کمتر نشود؛ رقمی که با نام «نسبت کفایت سرمایه» شناخته می‌شود.
 به بیان ساده‌تر، بانک‌ها همواره موظفند که درصدی از کل دارایی‌های خود را همواره پیش خود نگه دارند تا اگر ضررهای احتمالی یک سرمایه‌گذاری موجب شد تا آن سرمایه به بانک بازنگردد، این موسسه مالی ورشکست نشود.
 هرچند که پاییز سال گذشته وزیر امور اقتصادی و دارایی از مصوبه دولت برای افزایش سرمایه بانک‌های دولتی برای افزایش کفایت سرمایه آنها، افزایش قدرت تسهیلات‌دهی و سلامتی بانک‌ها سخن گفته‌بود، ولی ظاهرا بانک‌ها به آن مصوبه واکنشی نشان ندادند و حالا کار به تهدید رییس کل بانک مرکزی کشید.
 بر اساس مقررات بانک مرکزی ایران، حداقل «نسبت کفایت سرمایه» برای بانک‌های کشور هشت درصد است؛ به این معنا که میزان مبلغی که بانک‌ها باید پیش خود نگهداری کنند، هرگز نباید کمتر از هشت درصد کل دارایی‌های بانک کمتر باشد.
 اما در حال حاضر نه تنها نسبت کفایت سرمایه بسیاری از بانک‌ها کمتر از هشت درصد است، بلکه این نسبت برای برخی از بانک‌ها منفی است. یعنی در برخی از بانک‌ها، نه تنها حداقل سرمایه موجود نسبت به کل دارایی‌ها نگهداری نشده، بلکه میزان بدهی‌های این بانک‌ها از دارایی‌هایشان بیشتر است.
 وقتی نسبت کفایت سرمایه منفی می‌شود یعنی بانک قادر به پوشش ریسک‌های خود نبوده و در صورت ضرردهی سرمایه‌گذاری‌هایش، عملا ورشکست می‌شود.
 بر اساس گزارش‌های منتشر شده، بانک‌های سرمایه، آینده، دی، ایران زمین، توسعه تعاون، شهر، ملی، پارسیان، گردشگری و موسسه اعتباری ملل دارای کفایت سرمایه منفی هستند.
 در این میان موسسه‌ها، بانک سرمایه با رقم منفی ۳۶۵ درصد از همه فاجعه بارتر است. در بین بانک‌های دولتی تنها بانک مسکن و توسعه صادرات استاندارد هستند و در بین بانک‌های خصوصی و بورسی نیز بانک‌های ملت، سینا، خاورمیانه و پاسارگاد دارای شرایط استاندارد بوده و کفایت سرمایه بالاتر از رقم هشت درصد دارند.
 علاوه بر فقدان سرمایه کافی در برخی از بانک‌ها، این موسسات مالی با بحران زیان انباشته نیز روبه‌رو هستند.
 سود یا زیان انباشته یک مفهوم در حسابداری است. سود انباشته بعد از پرداخت سود به سهامداران شناسایی شده و یک معیار برای سنجش اقتصادی یک بنگاه اقتصادی است. وقتی شرکتی سودی نداشته باشد و زیانده باشد، به ناچار زیان انباشته ثبت شده و بر اساس ماده ۱۴۱ قانون تجارت ایران، زیان انباشته یکی از معیارهای اعلام ورشکستگی شرکت‌هاست.
 یعنی اگر سرمایه بانک یا شرکتی ۱۰۰ تومان باشد و زیان انباشته آن ۵۱ تومان باشد، باید جلسه فوق العاده برگزار شود و برای بقای موسسه تصمیم‌گیری شود.
 بانک‌های آینده، ملی، سرمایه، ایران زمین، شهر، دی، پارسیان، کشاورزی، ملل، توسعه تعاون، سپه و موسسه اعتباری ملل دارای زیان انباشته هستند.
 برخی کارشناسان بانکی تهدید رییس کل بانک مرکزی به انحلال بانک‌ها را به معنی احتمال ادغام بانک ورشکسته با بانک‌های بزرگ و سالم تعبیر کردند.
 ادغام بانک‌ها، تجربه‌ای است که جمهوری اسلامی از بدو تولد تا امروز چندین بار آن را تکرار کرده‌است. شاید در ابتدای انقلاب ۵۷ این ادغام‌ها وضعیت بغرنجی برای را در پی نداشت، ولی ادغام سال‌های اخیر تقریبا همه به شکست انجامید.
 نمونه بانک سپه، ایران زمین و موسسه ملل، مثال شکست بانک مرکزی در ادغام بانک‌هاست.
 با این وجود طرفداران «بانکداری اسلامی» در جمهوری اسلامی معققدند که باید همه بانک‌ها در هم ادغام شوند. مسعود درخشان اقتصاددان اصولگرا که مشاور اقتصادی سعید جلیلی و محسن رضایی در چند انتخابات‌ گذشته بود، به صراحت گفته بود که معتقد است یک «بانک ملی اسلامی» برای ایران کافی است و بقیه باید در هم ادغام شوند.
 در سال ۱۳۵۸ که سپرده‌گذاران بانک‌ها برای دریافت سرمایه خود به بانک‌ها هجوم آوردند، شبکه بانکی کشور درحال ورشکستگی بود. در پی تصمیم شورای انقلاب ۲۸ بانک، ۱۶ شرکت پس‌انداز و وام مسکن و دو شرکت سرمایه‌گذاری ملی در هم ادغام شدند. از آن ۲۸ بانک، ۱۵ نهاد متعلق به بخش خصوصی و ۱۳ موسسه نیز دراختیار مالکان خصوصی ایرانی و خارجی بود. در نهایت ۱۰ بانک جدید از این ادغام بزرگ متولد شد.
 مهمترین ادغام در سال‌های اخیر، مربوط با بانک سپه است. بانک سپه براساس اطلاعیه بانک مرکزی ایران در تاریخ ۱۱ اسفند ۱۳۹۷، با بانک‌های انصار، قوامین، حکمت ایرانیان، مهر اقتصاد و مؤسسه اعتباری کوثر ادغام شد.
 حدود ۴۰ هزار نفر از کارمندان این چند بانک ادغام شده، سال گذشته بخاطر مشکلات شغلی، دست به اعتراض زدند. مهمتر از همه این که قبل از این ادغام، زیان انباشته بانک سپه حدود پنج هزار میلیارد تومان اعلام شده‌ بود و بعد از ادغام به حدود به ۳۵ هزار میلیارد تومان رسید که رقمی بالاتر از بودجه چندین وزارت خانه است.
 از طرف دیگر یکی از نواقص وجود قوانین شفاف در مورد سهامداران بانک بود. بانک‌های ادغام شده یک میلیون ۱۳۰ هزار سهامدار کوچک داشتند که در ابتدای کار سبب سردرگمی سهامداران شده‌ و اطلاع رسانی و قوانین درستی در این حوزه وجود نداشت.
 قبل از بانک سپه و در ابتدای دهه ۹۰ نیز چندین ادغام انجام شد. ادغام بانک ایران‌زمین با موسسات بهمن ایثار و مولی‌الموحدین از جمله ادغام‌های آن دوران بود. این ادغام موجب شد تا بانک ایران ‌زمین از یک نهاد سودآور به یک موسسه ضررده تبدیل شود؛ تا جایی که زیان انباشته این بانک در حال حاضر حدود ۷۷ برابر سرمایه‌اش است.
 بانک ایران زمین در سال ۱۳۹۱ که هنوز ادغامی انجام نداده بود دارای سود خالص بود. بعد از ادغام و در ماه‌های اخیر دارای زیان خالص ۸.۸ هزار میلیارد تومانی به همراه زیان انباشته ۳۰ هزار میلیارد تومانی است.
 یکی دیگر از ادغام‌های شکست خورده، ادغام موسسه اعتباری ملل با تعاونی وحدت بود که تلاش کرد تا ۴۰۰ هزار سپرده‌گذار تعاونی وحدت را سروسامان دهد. موسسه ملل نیز با زیان خالص یک هزار میلیارد توانی موجه شده و زیان انباشته این موسسه نیز به رقم سه هزار و ۷۰۰ میلیارد تومان رسید.
 پرویز عقیلی كرمانی، مدیرعامل سابق بانك خاورمیانه معتقد است که برای اجرای طرح ادغام نیاز به منابع مالی بالایی است که در شرایط فعلی و به دلیل تحریم‌ها این منبع وجود ندارد و ممکن است هر گونه ادغام را به شکست برساند.
 به گفته عقیلی کرمانی، «كره جنوبی در سال ۲۰۰۲ در حالی كه ۳۳ بانک داشت به اصلاح نظام بانكی دست زد و این اقدام حدود ۱۷۰ میلیارد دلار هزینه داشت. اگر بخواهیم كاری مشابه كره جنوبی در كشور ما انجام شود، حدود ۱۸۰ تا ۲۰۰ میلیارد دلار هزینه دارد. این در حالی است كه در شرایط كنونی درآمدهای نفتی ما كاهش یافته و نمی‌توانیم یك شبه، این پول را تخصیص دهیم.»
"
183,اقتصاد,آب انگور در میدان میوه و تره‌بار تهران ممنوع شد,جامعه ایران |  قوه قضائیه ایران |  کسب و کار |  ایران | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 دادستانی تهران تولید و فروش آب انگور در میدان بزرگ میوه و تره‌بار پایتخت ایران را ممنوع دانسته و دستور داده که همه مغازه‌ها باید دستگاه‌های آبمیوه‌گیری خود را جمع کنند.
 این ممنوعیت و دستور جمع‌آوری دستگاه‌های آبمیوه‌گیری با این توجیه ابلاغ شده که فروش آب میوه به جای میوه «تغییر کاربری» غیرمجاز میوه‌فروشی است.
 خبرگزاری‌های ایران دلیل ممنوعیت به خصوص درباره آب انگور را گزارش نکرده‌اند اما به نظر می‌رسد این اقدامی برای ممانعت از تهیه شراب خانگی و دست‌ساز باشد.
 خبرگزاری فارس در گزارش خود درباره ممنوعیت فروش آب انگور در میدان میوه و تره‌بار تهران، از صف‌های طولانی خریداران و حجم بالای خرید آب انگور، از جمله با «دبه‌های ۱۵ کیلویی» نوشته است.
 فارس، بدون توضیحی بیشتر نوشته که این حجم از خرید و فروش آب انگور در میدان میوه و تره‌بار تهران « جای تأمل داشت.»
 تهدید شده که با واحدهای صنفی که به فروش آب انگور ادامه دهند برخورد خواهد شد.
 پیش از این مقام‌های قضایی ایران به طور صریح‌تری درباره شراب دست‌ساز در میدان میوه و تره‌بار موضع گرفته‌اند.
 پاییز دو سال پیش در یک مورد اعلام شد که در کنار دستگیری چند «متخلف» حدود «۲۵ هزار لیتر آب‌انگور» امحا شد.
 در آن مورد حراست شهرداری تهران، پلیس امنیت و قرارگاه ثارالله سپاه با هم همکاری داشتند.
 با توجه به ممنوعیت نوشیدنی‌های الکلی بسیاری از علاقمندان به نوشیدن در ایران ناچارند از مشروبات دست‌ساز و خانگی استفاده کنند.
 تولید خانگی و دست‌ساز نوشیدنی‌های تخمیری مانند شراب، برخلاف مشروبات تقطیری، مانند ودکا و عرق، خطر مسمومیت ندارد.
 در سال‌های اخیر ده‌ها نفر در ایران جانشان را با نوشیدن مشروبات تقطیری از دست داده‌اند یا به دلیل مسمومیت نابینا شده‌اند.
 نوشیدن الکل در ایران با ۷۴ ضربه شلاق مجازات می‌شود.
 اگر فردی سه بار به این مجازات محکوم شود و شلاق بخورد، دفعه بعدی حکم او اعدام است. در قانون مجازات اسلامی قبلی این اتفاق در سومین بار مجازات می‌افتاد.
 اعدام برای نوشیدن الکل از مجازات‌های سختگیرانه‌ای است که به دشواری نمونه مشابهی بیرون از ایران دارد.
 سه سال پیش مقام‌های قضایی یک نفر را به همین دلیل در زندان مشهد به دار کشیدند.
 کمتر از دو هفته پیش مرد جوانی به همین ترتیب در دادگاه کیفری تهران با خطر اعدام روبرو بود و از آنجا که قاضی در نظر گرفت «ممکن است تست الکل خطا داشته و پزشکی قانونی نیز نتیجه آزمایش الکل را تایید نکرده بود و همچنین اصرار متهم بر بی گناهی‌اش و توبه وی» از حکم اعدام نجات یافت.
"
184,اقتصاد,مهندس سابق اپل به سرقت اسرار تجاری این شرکت متهم شد,فن‌آوری |  چین |  اپل |  رباتیک |  تجارت | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 یک مهندس پیشین شرکت اپل، تقریبا پنج سال پس از فرار به چین، به سرقت فناوری اتومبیل‌های خودران این شرکت متهم شده است.
 دادستان‌ها ویبائو وانگ، ۳۵ ساله، را به سرقت هزاران فایل حاوی اطلاعات محرمانه اپل متهم کردند، در زمانی که می‌گویند او مخفیانه برای یک شرکت ناشناس چینی کار می‌کرد.
 در کیفرخواست شش سرقت یا تلاش برای سرقت اسرار تجاری آمده است.
 این سومین بار است که یک کارمند سابق شرکت اپل به سرقت اسرار فناوری‌های خودکار متهم می‌شود.
 این بخشی از پنج پرونده‌ای است که دولت بایدن روز سه‌شنبه در ارتباط با سرقت و انتقال غیرقانونی فناوری آمریکا به کسب‌وکارها و دولت‌های چین، روسیه و ایران علنی کرد.
 وزارت دادگستری آمریکا ادعا می‌کند که آقای وانگ کل کد نرم‌افزاری خودکار شرکت اپل و همچنین سخت‌افزار این سیستم‌ها را دزدیده است.
 براساس این بیانیه آقای وانگ در ماه مارس ۲۰۱۶ با ورود به شرکت اپل به عضویت تیم توسعه فناوری سامانه‌های خودکار درآمد.
 او برای شرکت در این پروژه قرارداد حفظ اسرا امضا کرد که در آن زمان عده کمی از کارمندان شرکت از آن باخبر بودند.
 در ادعانامه آمده است که آقای وانگ روز ۱۶ آوریل ۲۰۱۸ اپل را ترک کرد. به گفته دادستان‌ها او پنج ماه قبل از آن، بدون اطلاع اپل، پیشنهادی را برای کار به عنوان مهندس در شرکتی دیگر، که مشغول توسعه ماشین‌های خودران بود، پذیرفته بود.
 دادستان‌ها گفتند که این شرکت، که نامش فاش نشده در چین است. ماموران در ماه ژوئن ۲۰۱۸ خانه آقای وانگ را در مانتین ویو کالیفرنیا در حضور خودش بازرسی کردند.
 او به مقام‌ها گفت که هیچ برنامه‌ای برای ترک آمریکا ندارد. با این حال وزارت دادگستری گفت در همان روز بلیتی یک طرفه از سانفرانسیسکو به گوانگژو چین خرید.
 تجزیه‌‌و‌تحلیل وسایل ضبط‌شده از خانه آقای وانگ نشان داد که او مقادیر زیادی داده‌های شرکت اپل در مورد فناوری ماشین‌های خودران را ذخیره کرده است.
 اسماعیل رمزی، دادستان ناحیه شمال کالیفرنیا، در یک کنفرانس مطبوعاتی گفت که آقای وانگ در چین اقامت دارد.
 او در صورت استرداد و محکومیت ممکن است برای هر یک از شش اتهام به ۱۰ سال زندان محکوم شود.
 قبلا دو کارمند سابق اپل به سرقت اسرار تجاری فناوری شرکت اپل برای چین متهم شده بودند.
 شیائولانگ ژانگ پارسال در دادگاهی در سن خوزه کالیفرنیا به اتهام خود اعتراف کرد. او در سال ۲۰۱۸ هنگام تلاش برای سوار شدن به پروازی به مقصد چین دستگیر شد.
 جیژونگ چن، دیگر کارمند سابق اپل، هم با اتهامات مشابهی مواجه است.
"
185,اقتصاد,انرژی‌های نوین؛ کالیفرنیا نصب آزمایشی صفحات خورشیدی بر کانال‌های آب را شروع می‌کند,تغییرات اقلیمی |  انرژی |  انرژی تجدیدپذیر |  محیط زیست |  علمی |  ایالات متحده آمریکا |  صنعت گردشگری و تفریح |  هند | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 در کالیفرنیا سفر کنید و بعد از مدتی به کانال‌های بزرگ آب برخورد خواهید کرد. کانال‌هایی که برای بیش نیم قرن آب را برای مصارف شهری و زراعی عمدتا از نواحی شمالی به بخش‌های خشک‌تر جنوبی منتقل کرده‌اند.
 این سیستم با حدودا ۶۵۰۰ کیلومتر کانال که سازمان منابع آب کالیفرنیا آن را مدیریت می‌کند، به ۲۵ میلیون نفر و ۳۰۳ هزار هکتار زمین زراعی آب می‌رساند.
 حالا که کالیفرنیا برای گذار به انرژی‌های نوین تلاش می‌کند شاید این کانال‌ها بار دیگر به کار بیایند.
 این ایالت برای مقابله با تغییر اقلیم می‌خواهد تا سال ۲۰۴۵ صددرصد برق تولیدی آن پاکیزه باشد.
 اما برای رسیدن به این هدف موانعی وجود دارد که یکی کمبود زمین برای نصب نیروگاه‌های خورشیدی است. کمبود زمین به خصوص در نواحی شهری هزینه احداث را بالا می‌برد.
 حالا بعد از چند سال بحث، دولت ایالتی پروژه‌ای آزمایشی را در دل منطقه زراعی ایالت به نام «سنترال ولی» (دشت مرکزی) دنبال می‌کند که اولین طرح از این نوع در آمریکا خواهد بود.
 در این پروژه قرار است بخشی از کانال‌های آب با صفحات خورشیدی پوشانده شود تا نه فقط برق تولید کند بلکه تبخیر آب از کانال‌ها را کاهش دهد
 شرکت «آکواگرید» درحال طراحی و نظارت بر این پروژه است که به زودی در پاییز شروع می‌شود.
 سازمان منابع آب کالیفرنیا ۲۰ میلیون دلار برای محک زدن این طرح در بخش (کانتی) استانیسلاس اختصاص داده است.
 ایده اصلی این پروژه متعلق به دانشگاه ایالتی کالیفرنیا در مِرسِد است که یافته‌های آن را ردگیری و تحلیل خواهد کرد.
 کارشناسان این دانشگاه می‌گویند امیدوارند این طرح نهایتا در بخش‌های مختلف غرب آمریکا که حاوی شبکه‌های وسیعی از کانال‌های باز آب است اجرا شود.
 مطالعه‌ای در سال ۲۰۲۱ در این دانشگاه نشان داد که پوشاندن کانال‌های آب ایالت با صفحات خورشیدی می‌تواند ۹۰ درصد از تبخیر آب بکاهد یعنی سالانه از تبخیر ۶۳ میلیون گالن آب جلوگیری کند که آب لوله کشی مورد نیاز بیش از دو میلیون نفر است.
 و البته مهمترین فایده آن تولید مقدار زیادی برق بدون نیاز به زمین‌های تازه است.
 نصب این صفحات بر کانال‌های محاسنی دارد. اولا با کاهش نوری که به کانال می‌رسد رشد جلبک‌ها و هزینه حفظ و نگهداری کانال‌ها را کاهش می‌دهد.
 به علاوه عبور آب از زیر صفحات خورشیدی، آنها را خنک‌تر نگاه می‌دارد که بازدهی صفحات را بالا می‌برد.
 دیگر اینکه با وجود برق پاکیزه نیاز کمتری به نصب پمپ‌های دیزلی برای انتقال آب به زمین‌های کشاورزی وجود خواهد داشت.
 پروژه آزمایشی در پاییز آتی با نصب صفحات خورشیدی روی بیش از سه کیلومتر کانال شروع خواهد شد.
 براساس مطالعه سال ۲۰۲۱ دانشگاه ایالتی کالیفرنیا، نصب صفحات خورشیدی روی کانال‌های آب در مجموع می تواند ۱۳ گیگاوات برق تولید کند. این بیش از شش برابر برقی است که در سد هوور - یکی از بزرگترین نیروگاه های برق‌آبی آمریکا - تولید می‌شود و برای تامین برق میلیون ها خانه کافیست.
 به گفته سازمان انرژی آمریکا هر خانوار در این کشور در سال ۲۰۲۰ به طور متوسط حدود ۱۱ هزار کیلووات-ساعت برق مصرف کرد بنابراین ۱۳ گیگاوات می‌تواند برق ۱.۱ میلیون خانه را برای یک سال کامل تامین کند.
 اگر کالیفرنیا شروع به تعمیم این سیستم در ابعاد وسیع کند از هند الگوبرداری کرده است.
 هرچند برق در هند عمدتا از نیروگاه‌های زغال سنگی تولید می‌شده، اما این کشور با سالانه ۳۰۰ روز آفتابی جایی ایده آل برای صنعت انرژی خورشیدی است.
 تا ۳۱ مارس ۲۰۲۳ ظرفیت تولید برق خورشیدی هند به ۶۶.۷۸ گیگاوات رسید که نزدیک دو برابر اوایل ۲۰۲۰ است.
 در هند هم مشکل گرانی نسبی زمین و جمعیت بالا از موانع نسب نیروگاه‌های خورشیدی است.
 مقام‌های ایالت گوجارات برای حل این مشکل به کانال‌های آب روی آورده‌اند.
 بعد از نصب آزمایشی این صفحات بر ۷۵۰ متر کانال در سال ۲۰۱۴ این پروژه در ابعاد وسیعتر در نقاط مختلف اجرا شد؛ از جمله یک پروژه ۱۰۰ مگاواتی که با نصب صفحات بر حدود ۴۰ کیلومتر کانال در کنار رود نارمادا راه‌اندازی شده است.
 گوجارات در مجموع حدود ۸۰ هزار کیلومتر کانال آب دارد که به گفته سازمان برق ایالتی، اگر ۳۰ درصد آنها با صفحات خورشیدی پوشانده شود، ۱۸ هزار مگاوات برق تولید خواهد کرد.
 تولید همین میزان برق خورشیدی در جایی غیر از کانال‌ها نیازمند ۹۰ جریب (۳۶ هزار هکتار) زمین خواهد بود.
 البته اشکالاتی وجود دارد: از جمله اینکه پایه‌ها صفحات خورشیدی باید برای جلوگیری از خوردگی، با فلز روی گالوانیزه شود. به علاوه محل نصب هم با توجه به پهنا و جهت کانال (نسبت به نور خورشید) مهم است.
 همزمان نیروگاه‌های خورشیدی شناور که روی دریاچه‌ها ساخته می‌شود در آمریکا درحال رشد است.
 در این مورد هم پرهیز از خریداری یا اختصاص زمین دولتی برای ایجاد نیروگاه و کاهش تبخیر آب نقاط قوت به حساب می‌آید.
 مطالعه‌ای که در ماه مارس در نشریه «نیچر ساستینبلیتی» (Nature Sustainability) چاپ شده بود دریافت که بیش از شش هزار شهر در ۱۲۴ کشور می‌توانند همه برق مورد نیاز خود را با نیروگاه‌های شناور خورشیدی تامین کنند و در عین حال از تبخیر حدود ۴۰ میلیون استخر بزرگ المپیکی آب جلوگیری می‌شود.
 این روش به خصوص برای مناطق خشک که تبخیر آب در آنها بالاست جذاب است.
 در واقع یکی از بزرگترین نیروگاه‌های شناور خورشیدی آمریکا یک پروژه ۴.۸ مگاواتی در هیلدزبرگ کالیفرنیاست.
 این نیروگاه‌ها قبلا در کشورهایی مثل ژاپن و مالزی که با کمبود زمین روبرو هستند رشد زیادی کرده‌اند.
 بزرگترین نیروگاه از این نوع با ظرفیت ۳۲۰ مگاوات به نام دژو دینگژوانگ در شاندونگ چین قرار دارد.
 البته این شیوه هم با ضعف‌هایی همراه است. اگر سطح دریاچه بیش از حد پوشانده شود میزان اکسیژن حل شده در آب می‌تواند تغییر کند یا دمای آب افت کند که هر دو بر آبزیان اثر می‌گذارد.
 کارشناسان می‌گویند که برای رسیدن به تصاعد صفر تا نیمه قرن برای مهار بدترین آثار گرمایش باید از همه ابزارهای موجود استفاده کرد.
 نصب نیروگاه بر کانال‌های آب و دریاچه‌ها ظاهرا بخشی از این راه حل است.
"
186,اقتصاد,جهان خودرو؛ رنو ۵ اسپرت سال آینده به بازار می‌آید,صنعت خودرو | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 این هفته در جهان خودو: نمایش کانسپتی از رنو ۵ اسپرت الکتریکی، شاسی‌بلند الکتریکی جدید هوندا برای بازار اروپا و واکنش فولکس‌واگن به اتهام استفاده از کارگران اردوگاه‌های کار اجباری در چین.
 «هات هچ» الکتریکی رنو
 آلپین، زیرمجموعه خودروهای اسپرت رنو سال آینده یک مدل اسپرت از رنو ۵ الکتریکی به بازار عرضه می‌کند. آلپین هفته گذشته کانسپتی از این ماشین رونمایی کرد و می‌گوید ۸۵ درصد از ظاهر ماشینی که به بازار عرضه خواهد شد را نمایش می‌دهد.
 کانسپت آلپین که نامش A290 بتا است، براساس رنو ۵ الکتریکی ساخته شده که آن هم قرار است سال آینده به بازار عرضه شود. آلپین با الهام از ماشین‌های مسابقه‌ای رنو ۵ را تغییر داده و آن را اسپرت‌تر کرده است.
 A290 مانند رنو ۵ الکتریکی و نسل بعدی نیسان میکرا بر روی پلتفرم جدیدی ساخته می‌شود که با همکاری رنو و نیسان طراحی شده است. آلپین جزییات فنی زیادی اعلام نکرده و تنها گفته که A290 دو موتور الکتریکی دارد و امکانی به نام «سبقت» در ماشین است که با فشار یک دکمه برای ده ثانیه شتاب و سرعت ماشین را بیشتر می‌کند.
 هچ‌بک‌های اسپرت یکی از ماشین‌های پرطرفدار در اروپا است. رنو در دهه هفتاد از اولین کارخانه‌هایی بود که با فروش مدل‌های تقویت‌شده رنو ۵ این بازار را به وجود آورد. این ماشین‌ها که در زبان انگلیسی هات هچ (Hot Hatch) نامیده می‌شوند قدرت و شتاب ماشین‌های اسپرت را با قیمتی به نسبت ارزان‌تر عرضه می‌کنند و معمولا مشتریان جوان دارند.
 با سخت‌تر شدن قوانین مبارزه با آلودگی هوا، تولید مدل‌های هچ‌بک بنزینی کوچک دیگر صرف نمی‌کند و خودروسازان تولید این ماشین‌ها را متوقف کرده یا آنها را الکتریکی می‌کنند. مدل جدید آلپین جایگزینی برای هات‌هچ‌ها‌ در دوران ماشین‌های الکتریکی است. مهندسان آلپین می‌گویند برای ماشین صدایی طراحی شده که شبیه صدای موتور یک هات‌هچ‌ بنزینی است.
 شرکت‌های دیگر از جمله فیات و مینی هم ماشین‌های الکتریکی مشابهی تولید کرده‌اند. چالش این ماشین‌ها در مقایسه با هات‌هچ‌های بنزینی قیمت است که برای مشتریان جوان گران است.
 ماشینی که براساس A290 ساخته می‌شود اولین مدل از سه مدل جدید الکتریکی آلپین است. آلپین تا سال ۲۰۲۸ یک شاسی‌بلند و یک کوپه اسپرت هم خواهد ساخت. رنو با تغییر نام تیم فرمول یک خود به آلپین، کمک زیادی به تبلیغ این زیرمجموعه کرده و امیدوار است این کار فروش بالای آلپین را مخصوصا در آمریکای شمالی تضمین کند.
 هوندا دومین مدل الکتریکی خود در بازار اروپا را معرفی کرد. این ماشین یک شاسی‌بلند کوچک است که با همکاری شرکای چینی هوندا تولید می‌شود. هوندا این ماشین را پاییز گذشته به بازار چین عرضه کرد و اکنون قصد دارد آن را با نام e:Ny1 به اروپا صادر کند.
 e:Ny1 با مدل بنزینی هوندا HR-V اشتراک زیادی دارد و تنها چراغ‌ها و جلوپنجره‌اش متفاوت است. اتاق ماشین هم تقریبا با HR-V یکی است و فقط به جای نمایشگر کوچک شاسی‌بلند بنزینی، یک نمایشگر بزرگ ۱۵ اینچی روی داشبورد است.
 هوندا می‌گوید e:Ny1 با هر بار شارژ می‌تواند تا ۴۱۲ کیلومتر حرکت کند و زمان شارژ باتری‌ها از ده درصد تا ۸۰ درصد حدود ۴۵ دقیقه است.
 اولین مدل الکتریکی هوندا یک هچ‌بک کوچک بود که به خاطر ظاهر و ایده‌های نوآورانه‌اش بسیار مورد توجه قرار گرفت، اما قیمت گران و باتری‌های ضعیف باعث شد فروش خوبی نداشته باشد. هوندا با اضافه‌کردن یک سی‌بلند الکتریکی می‌خواهد بخشی از این انتقادها را پاسخ دهد.
 قیمت ماشین هنوز اعلام نشده، اما رسانه‌ها قیمت پایه‌اش را حدود ۴۰ هزار دلار پیش‌بینی می‌کنند. e:Ny1 در بازاری وارد می‌شود که رقابت در آن بسیار سخت است و پژو، هیوندای و کیا بازار را قبضه کرده‌اند.
 فولکس‌واگن در واکنش به اعتراض فعالان حقوق بشر و انتقاد سرمایه‌گذارانش اعلام کرد که هیچ سندی مبنی بر حضور کارگران اجباری در کارخانه‌اش در استان سین‌کیانگ چین وجود ندارد.
 هفته گذشته ده فعال حقوق بشر با ایجاد اخلال در جلسه سهامداران شرکت، فولکس‌واگن را متهم کردند که محصولاتش در چین را با استفاده از کارگران اویغور تولید می‌کند که در کمپ‌های کار اجباری زندگی می‌کنند. آنها پلاکاردهایی در دست داشتند که بر آن نوشته شده بود «به کار اجباری اویغورها پایان دهید». بر بدن یکی از معترضان که در جلسه برهنه شد هم نوشته شده بود «پول کثیف».
 سازمان ملل متحد سال گذشته درباره اتهام‌‌های بدرفتاری با مسلمانان اویغور و سایر اقلیت‌ها در استان سین‌کیانگ چین گزارشی منتشر کرد و دولت چین را به «نقض جدی حقوق بشر» متهم کرد. دولت چین این اتهام‌ را رد می‌کند.
 فولکس‌واگن با مشارکت شرکت خودروسازی چینی سایک در استان سین‌کیانک یک کارخانه دارد. تعدادی از سهام‌داران فولکس‌واگن از این شرکت خواسته‌اند با فرستادن بازرسان مستقل مطمئن شود که کارگران کمپ‌های کار اجباری در تولید محصولات فولکس‌واگن نقشی ندارند.
 رالف برندشتاتر، مدیر فولکس‌واگن در چین می‌گوید بدون اجازه شرکت سایک امکان فرستادن بازرسان مستقل نیست. او که اوایل سال جاری میلادی از کارخانه سین‌کیانگ بازدید کرده همچنین گفت که هیچ سندی ندیده که نشان دهد حقوق بشر در این کارخانه نقض شده است.
 اما فعالان حقوق اویغورها ادعا می‌کنند که قطعه‌سازانی که با کارخانه فولکس‌واگن در سین‌کیانگ ارتباط دارند به طور گسترده از کارگرانی استفاده می‌کنند که در اردوگاه‌های کار اجباری نگهداری می‌شوند.
 بیشتر بخوانید:
"
187,اقتصاد,شاسی‌بلندهای رانتی؛ شرکت صوری واسطه «در ساختمان بنیاد تعاون بسیج ثبت شده»,قوه قضائیه ایران |  فساد |  سپاه پاسداران |  دولت ایران |  مجلس ایران |  فساد مالی در ایران |  اقتصاد ایران | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 وحید اشتری، از چهره‌های رسانه‌ای طرفدار جمهوری اسلامی و مسئول سابق بسیج دانشگاه تهران، می‌گوید شرکت صوری واسطه در انتقال خودروهای شاسی‌بلند به نمایندگان مجلس در آدرسی ثبت شده که ساختمانش متعلق به بنیاد تعاون بسیج است.
 آقای اشتری گفته: «در نهاد قانونگذاری مملکت یک شرکت صوری و کاغذی ساقی شده است، آن هم شرکتی که تازه در ساختمان بنیاد تعاون بسیج ثبت شده است.»
 او برخی اطلاعات قابل دسترسی برای عموم را آورده، اما سندی برای ادعای تعلق ساختمان به بنیاد تعاون بسیج ارائه نکرده است.
 خودروهای شاسی بلند دیگنیتی و فیدلیتی، محصول بهمن خودرو، در کانون تازه‌ترین رسوایی فساد مالی و رانت‌خواری مقام‌های عالی جمهوری اسلامی هستند.
 رسوایی واگذاری خودروهای شاسی‌بلند ابتدا از طرف مقام‌های مجلس و دولت انکار شد، اما آنها سپس اذعان کرده‌اند که اصل واگذاری خلاف مقررات تعدادی خودرو به نمایندگان و مقام‌های دیگر صحت دارد.
 ماجرا از آنجا شروع شد که در آستانه دومین استیضاح رضا فاطمی‌امین، وزیر پیشین صنعت، معدن و تجارت، دو نماینده مجلس او را تلویحا متهم کردند که در استیضاح قبلی از طریق اعمال نفوذ و تحویل خودروهای شاسی بلند به ده‌ها نماینده رای مثبت آنها را جلب کرده است.
 هیات رئیسه مجلس و وزارت صمت این اتهام را رد کردند.
 اما با ادامه اصرار نمایندگان، حسن درویشیان، بازرس ویژه ریاست جمهوری، اصل واگذاری خارج از نوبت خودروها را تایید کرد، هرچند آن را به دولت قبلی نسبت داد و ارتباطش با رای اعتماد به وزیر صمت را رد کرد.
 بعدتر یک نماینده دیگر مجلس، که دبیر کمیته تحقیق و تفحص از نهاد ریاست جمهوری بوده، گفت تحویل این خودروها به مجلس محدود نبوده و افرادی در چند وزارتخانه و نهاد دولتی و حتی نهاد ریاست جمهوری از آن منتفع شده‌اند.
 مطابق اطلاعات موجود شرکت رادین مبین غرب، که نامش به عنوان «شرکت کاغذی» واسطه واگذاری خودروها گزارش شده، در آدرسی ثبت شده است که نشانی چند شرکت دیگر هم همانجا است.
 دبیرخانه همایش ملی نفت و توسعه اقتصادی هم در همان ساختمان است.
 شرکت دیگری که در همان محل ثبت شده شرکت «حامی کسب و کار میدان» است که از جمله برنامه «میدون» در شبکه سه را تولید می‌کند.
 رویداد۲۴ در گزارشی درباره رسوایی شاسی‌بلندها به حضور محمدهادی زاهدی وفا در میان سهامداران شرکت حامی کسب و کار میدان اشاره کرد.
 آقای زاهدی وفا در کابینه محمود احمدی‌نژاد معاون وزیر اقتصاد بود و ابراهیم رئیسی او را برای وزارت کار معرفی کرد، اما مجلس اصولگرا با ادعای ثروت چند میلیاردی و همچنین دوتابعیتی بودن خانواد آقای زاهدی وفا به او رای نداد.
 در این گزارش، به جز او، محمدحسین هاشمی گلپایگانی و مرتضی احمدزاده، دو سهامدار دیگر موسسه هم به عنوان فرماندهان سابق بسیج دانشگاه امام صادق معرفی شدند.
 دانشگاه امام صادق با ترکیب علوم جدید و آموزش اسلامی می‌خواهد مدیران جمهوری اسلامی را تربیت کند و چهره‌هایی چون سعید جلیلی، پیمان جبلی و حجت عبدالملکی از دانش‌آموختگان آن هستند.
 رویداد۲۴ نوشت: «بدون بازگویی این سوابق هم برای مخاطب روشن بود که قرار دادن یکی از طولانی‌ترین و مهمترین بخش‌های آنتن صداوسیما در دست یک موسسه نباید بدون ارتباطات امکان‌پذیر باشد.» این مطلب نتیجه می‌گیرد که شرکت صوری رادین مبین غرب رابطه نزدیکی با موسسه میدان دارد.
 وحید اشتری در توییتر نوشته «رسول هادی پور که امضایش پای لیست اسامی نمایندگان برای دریافت شاسی بلند است دوران فعالیت ما در بسیج دانشجویی مسئول روابط عمومی بود.»
 او گفته: «تاریخ قراردادها و واگذاری این ۱۴۷ دستگاه را حدودی بررسی کردم با دو تا موضوع در مجلس تقریبا مصادف است. یکی استیضاح وزیر صمت که با پادرمیانی آقای قالیباف به ایشان مهلت دو ماهه داده شد و استیضاح منتفی شد. دومی رای گیری برای سرپرست وزارت کار (زاهدی وفا) که رای نیاورد و به وزارت نرسید.»
 البته آقای اشتری تاکید کرده « در توییت بالا شاسی بلندها را به رشوه وصل نکردم. صرفا دو تا روی‌داد که تقاطع زمانی با واگذاریها دارند را ذکر کردم.»
 او همچنین ویدئویی از احمد علیرضا بیگی را همرسانی کرده که در آن می‌گوید با افرادی که شرکت کاغذی «رادین مبین غرب» به نامشان ثبت شده تماس گرفته و آنها از وجود این شرکت بی اطلاعی کرده‌اند. این نماینده مجلس گفته هنگام صحبت صدای مرغ و خروس می‌آمده است.
 وحید اشتری گفته: « پروژه چیزی شبیه پرونده‌های رایج گمرکی یا پولشویی و بانکی است که پشت ماجرا کسان دیگری‌اند و از شماره ملی آدم‌های روستایی و بی خبر استفاده می‌کنند.»
 آقای علیرضابیگی در این ویدئو با زیر سوال بردن محمدباقر قالیباف، رئیس مجلس، می‌گوید: «شما فکر می‌کنید که معاون اجرایی مجلس فارغ از اذن رئیس مجلس می‌توانسته چنین کاری را انجام دهد؟»
 پیش از این در ماجرای سیسمونی گیت و هولدینگ یاس هم مستقیما محمدباقر قالیباف متهم به فساد مالی شده بود.
 وحید اشتری، که پیش از این در رسوایی‌های سیسمونی‌گیت، خیریه طائب و فساد مالی هولدینگ یاس نقش رسانه‌ای پررنگی بازی کرده، پیشتر مسئول تشکیلات بسیج دانشجویی دانشگاه تهران بوده است.
 او بعدتر جزو جریانی از دانشجویان «حزب‌اللهی» بوده که با عنوان «عدالتخواه» خود را از جریان بسیج متمایز کرده‌اند.
 گروه «جنبش عدالتخواه دانشجویی» با اتکا به نهاد نمایندگی رهبر در دانشگاه‌ها تشکیل شده و در عین وابستگی به حکومت انتقادهایی را با رعایت خطوط قرمز رسمی بیان می‌کند.
 وحید اشتری به واسطه فعالیت‌هایش به به زندان محکوم شده است، اما برخلاف منتقدان و مخالفان حکومت که حتی بدون برگزاری دادگاه ماموران شبانه به خانه‌شان یورش برده و ماه‌ها آنها را در بازداشت نگه می‌دارند، آقای اشتری آزادانه به انتقادهای خود و افشاگری‌هایش ادامه می‌دهد.
 اطرافیان محمدباقر قالیباف افشاگری «سیسمونی‌گیت» را مرتبط با محافل امنیتی می‌دانستند.
 واگذاری خارج از نوبت خودروهای شاسی بلند تازه‌ترین نمونه از رسوایی‌های مالی وابستگان جمهوری اسلامی است. ابراهیم رئیسی در دوران ریاست خود بر قوه قضاییه تبلیغات گسترده‌ای درباره مبارزه با فساد مالی انجام می‌داد.
"
188,اقتصاد,بیانیه وزیران اقتصاد گروه۷ علیه ایران، روسیه و کره شمالی,اقتصاد جهان |  تحریم ایران |  امور بانکی |  ایران |  اقتصاد ایران | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 وزیران اقتصاد و دارایی هفت کشور صنعتی (گروه۷) در بیانیه پایان نشست خود در ژاپن انتقاداتی علیه ایران، روسیه و کره شمالی مطرح کرده‌اند.
 آنها تاکید کرده‌اند: «ما به مقابله با تلاش‌ها برای دور زدن یا تضعیف تحریم‌های وضع‌شده پایبند می‌مانیم.»
 در این بیانیه بر تقویت جایگاه گروه ویژه اقدام مالی (FATF) و نهادهای مشابه منطقه‌ای تاکید شده تا «یکپارچگی و سلامت نظام مالی جهانی» تضمین شود.
 این بیانیه می‌گوید: «ما عمیقا نگران خطر تبادلات مالی نامشروعی هستیم که از ایران سرچشمه می‌گیرند.»
 ایران سه سال است که به دلیل به‌سرانجام نرساندن وعده‌هایش برای پیوستن به معاهدات بین‌المللی مربوط به مبارزه با پولشویی و تامین مالی تروریسم در «فهرست سیاه» گروه اقدام مالی قرار گرفته است.
 پیوستن به آن معاهدات یکی از محورهای اختلاف دولت پیشین ایران با وابستگان به رهبر جمهوری اسلامی بود.
 خودداری تهران از تعهد به مقابله با پولشویی و تامین مالی تروریسم از جمله پیچیدگی‌هایی است که به جز برنامه هسته‌ای در مسیر رفع تحریم‌های بین‌المللی و تسهیل ارتباطات بانکی ایران با جهان قرار دارد.
 وزیران اقتصاد و دارایی گروه ۷ در کنار ابراز نگرانی از اقدامات مالی غیرشفاف ایران، از روسیه و کره شمالی هم انتقاد کرده‌اند.
 در بیانیه آنها آمده: «ما کاملا از تصمیم گروه ویژه اقدام مالی برای تعلیق عضویت روسیه حمایت می‌کنیم.»
 آنها همچنین از «نگرانی جدی» درباره تهدیدات کره شمالی و تامین مالی برنامه ساخت سلاح‌های کشتار جمعی گفته‌اند که این کشور را قادر کرده که اخیرا «شمار بی‌سابقه‌ای از موشک‌های بالستیک» را آزمایش کند.
 گروه ۷ متشکل از آلمان، آمریکا، ایتالیا، بریتانیا، ژاپن، فرانسه و کانادا است. اتحادیه اروپا هم در این گروه حضور دارد. پیشتر روسیه هم عضو این گروه بود، اما با بحران اوکراین از آن کنار گذاشته شده است.
 گروه ویژه اقدام مالی علیه پولشویی هم، که در بیانیه وزیران اقتصاد گروه هفت بر جایگاه آن تاکید شده، از طرف گروه هفت تشکیل شده است.
 وزیران اقتصاد گروه هفت در بیانیه خود از «نااطمینانی بیشتر» در اقتصاد جهان ابراز نگرانی کرده و گفته‌اند باید «خلاءهای قانونی» نظام بانکی، به خصوص در ارتباط با آشفتگی‌های موسسه‌های مالی و اعتباری، مرتفع شود.
 بحران بانک سیلیکون ولی و بانک فرست ریپابلیک در آمریکا مواردی هستند که به گفته وزیران اقتصاد گروه هفت یادآور ضرورت بهبود نقش نظارتی و گردآوری داده از نظام بانکی هستند.
 آنها در بخش دیگری از بیانیه‌شان گفته‌اند که باید همکاری‌ها را توسعه داد تا تامین مالی اقدامات ضروری برای گذار از سوخت‌های فسیلی و مقابله با گرمایش زمین تسهیل شود.
 ادامه رایزنی درباره پول دیجیتال و ارزیابی امتیازات آن در کاهش هزینه و زمان تراکنش در کنار ریسک‌های احتمالی از جمله موارد دیگری است که وزیران هفت کشور صنعتی در بیانیه خود به آن اشاره کرده‌اند.
 حمایت از اوکراین در برابر تهاجم روسیه و حمایت از کشورهای کم‌درآمد دچار بحران بدهی از دیگر مباحث مورد اشاره وزیران اقتصادی گروه هفت هستند.
"
189,اقتصاد,چرا مدیر وزارت کار گفت که برای حل بحران صندوق‌های بازنشستگی باید جزیره بفروشیم؟,ایران |  اقتصاد ایران | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 برای هر بزرگسالی، بازنشستگی، سن بازنشستگی و حقوق بازنشستگی در دنیای امروز امر مهمی است. برای دولت‌ها نیز مهم است که صندوق‌های بازنشستگی با مشکلی مواجه نشوند.
 همین چند روز پیش بود که حدود یک و میلیون و ۵۰۰ هزار نفر در فرانسه به دلیل تغییر سن بازنشستگی به خیابان‌ها آمدند. علت این بود که سنای فرانسه با ۱۹۳ رای موافق در برابر ۱۱۴ رای مخالف، سن بازنشستگی را از ۶۲ به ۶۴ سال رساند.
 دولت اسپانیا نیز دی ماه پارسال اعلام کرد که سن بازنشستگی را احتمالا تا سن ۶۷ سالگی افزایش می‌دهد.
 علت افزایش سن بازنشستگی از سوی کشورهای مختلف، کم کردن فشار بار مالی صندوق‌های بازنشستگی ملی و جلوگیری از افزایش غیرقابل جبران کسری این صندوق‌ها اعلام شد. این دولت‌ها از بحران‌های احتمالی صندوق‌های بازنشستگی هراس دارند.
 ابعاد این بحران در ایران، بسیار گسترده‌تر است، چرا که نه تنها از یک نظام خدمات اجتماعی و صندوق بازنشستگی ملی در ایران خبری نیست. بلکه صندوق‌های بازنشستگی بعد از سال‌ها کمک‌های گاه و بی‌گاه به دولت، حالا خود به یکی از هزینه‌برترین نهادها تبدیل شده‌اند که تا ۱۵ درصد بودجه سالانه به آن‌ها اختصاص می‌یابد.
 اما چنان‌که از اظهارنظرهای مقام‌های مسئول پیداست، بحران صندوق‌های بازنشستگی در کشور بسیار جدی‌تر از بار مالی آن‌ها بر روی دوش دولت است و چشم‌انداز فعالیت درازمدت آن‌ها با پرسش‌هایی مهم روبه‌روست.
 چندی پیش فرشید یزدانی، دبیر سابق شورای برنامه‌ریزی راهبردی سازمان تامین ‌اجتماعی گفت که تمامی صندوق‌های بازنشستگی کشور با مشکلات ساختاری، مالی و مدیریتی روبه‌رو هستند. به گفته او حتی بعضی از این صندوق‌ها، به آخر خط رسیده‌اند و آنچه اتفاق افتاده ورشکستگی صندوق‌هایی نظیر فولاد، صندوق آینده‌ساز، صندوق صدا و سیما و حتی صندوق شهرداری و غیره است.
 در هفته گذشته نیز اظهار نظر سجاد پادام، مدیرکل بیمه‌های اجتماعی وزارت کار خبرساز شد که در روز در ۱۲ اردیبهشت گفت در آینده برای پرداخت حقوق بازنشستگان «باید جزایر قشم و کیش را بفروشیم». این سخنان با واکنش‌های بسیاری همراه شد و البته گوینده این جملات نیز خیلی زود به دلیل این اظهارنظر برکنار شد.
 یکی از مهمترین منابع درآمدی صندوق‌های بازنشستگی همان کسورات قانونی از فیش حقوقی شاغلان است و هر چه نسبت تعداد شاغلان به بازنشستگان یا مستمری‌بگیران بیشتر باشد، وضعیت در این صندوق‌ها در درازمدت بهتر است.
 نسبت پشتیبانی مطلوب نظام بازنشستگی یا همان نسبت تعداد شاغلان به مستمری بگیران در سطح بین المللی،‌ به طور میانگین بین شش تا هفت نفر است. یعنی در شرایط مطلوب به ازای هر یک بازنشسته، شش تا هفت شاغل ماهانه باید به صندوق مبلغی را بپردازند.
 این نسبت برای جلوگیری از ورشکستگی نباید کمتر از سه نفر باشد. یعنی به ازای هر سه نفر بیمه‌پرداز یک بازنشسته یا مستمری‌بگیر وجود داشته باشد تا صندوق برای پرداختی‌های خود نیازمند هیچ‌گونه منابع خارجی نباشد.
 نرخ پشتیبانی صندوق بازنشستگی کشوری ایران در حال حاضر حدود هفت دهم است؛ یعنی تعداد مستمری‌بگیران از تعداد شاغلان بیمه‌پرداز بیشتر است.
 به همین دلیل، روزنامه ایران، در بهمن ۱۴۰۱ طی گزارشی بحران صندوق‌های بازنشستگی کشور را به عنوان یکی از بزرگ‌ترین بحران کشور یاد کرد. آن هم برای دولتی که با کسری بودجه روبه‌روست و به طور معمول، برای حل مشکلاتش، پول چاپ می‌‌کند.
 در ایران، ۱۸ صندوق بازنشستگی با پوشش حدود ۲۶ میلیون نفر مستمری بگیر وجود دارد که به دو دوسته صندوق‌های تابع وزارت تعاون، کار و رفاه اجتماعی و سایر صندوق‌های تخصصی و صنفی تقسیم می‌شوند.
 چهار مورد از اين صندوق‌ها یعنی صندوق بازنشستگي كشوری، صندوق روستاييان و عشاير، صندوق فولاد و آينده ساز زیر نظر وزارت رفاه قرار دارند و مابقی صندوق‌ها نیز تحت اداره دیگر نهادها فعالیت می‌کنند.
 تقریبا بیش از ۹۰ درصد جمعیت ایران را این چهار صندوق بزرگ پوشش می‌دهند.
 این چهار صندوق به دلایل کسری نقدینگی بالا، کاهش نسبت پشتیبانی و مهم تر از آن تغییرات جمعیتی شاغلین و بازنشسته، دچار بحران شده و به پرداخت حقوق و مزایای بازنشستگان خود از محل منابع داخلی قادر نیستند.
 در حال حاضر، حدود ۷۰ درصد از درآمد صندوق‌های بازنشستگی توسط دولت تامین می‌شود و حدود ۲۴ درصد آن از محل بازده درآمدهایش است. سهم حق بیمه دریافتی به عنوان یکی از منابع درآمدی صندوق‌های بازنشستگی طی سال‌های ۱۳۹۶ تا ۱۴۰۰ با ۷۷ درصد کاهش، از حدود ۲۳ درصد به ۱۳ درصد کل منابع صندوق رسیده‌است.
 میزان مطالبات بازنشسته‌ها و صندوق‌های آن‌ها تا پایان سال ۱۳۹۹ بالغ بر ۵۰۰ هزار میلیارد تومان بوده و این رقم افزایشی است.
 برای سال ۱۴۰۲ صندوق‌های بازنشستگی بیش از ۳۳۰ هزار میلیارد تومان کسری برای پرداخت حقوق بازنشستگان دارند و از محل بودجه عمومی دولت، آن را جبران خواهند کرد. سال ۱۴۰۱ این کسری حدود ۱۸۳ هزار میلیارد تومان بود.
 از سوی دیگر، در حال حاضر حدود ۱۵ درصد از بودجه دولت صرف این صندوق‌ها می‌شود و اگر راه حل جدی برای این کار پیدا نشود، تا ۱۰ سال اینده ۴۰ درصد از بودجه عمومی دولت صرف کسری صندوق‌ها خواهد شد.
 حسن لطفی، سخنگوی کمیسیون اجتماعی مجلس در جلسه علنی روز ۲۰ دی ۱۴۰۱ گفته ‌بود کسری منابع صندوق تأمین اجتماعی و صندوق کشوری در افق ۱۴۰۵ معادل ۷۵۹ هزار میلیارد تومان خواهد بود. وزیر کار هم در آن روزها این رقم کسری را برای سال ۱۴۰۵ تایید کرد.
 ارزش دارایی‌های شرکت سرمایه‌گذاری تأمین اجتماعی بالغ بر ۶۲۵ هزار میلیارد تومان و میزان مصارف آن ۳۲۴ هزار میلیارد تومان برآورد می‌شود. یعنی دارایی‌های این سازمان کفاف مصارف ۲۳ماه آن خواهد بود، یا در مورد مشخص صندوق بازنشستگی کشور با ۲۳۶ هزار میلیارد تومان دارایی در مقابل ۱۵۴ هزار میلیاردتومان میزان مصارفش، کل دارایی این صندوق کفاف تامین ۱۸ ماه یا یک سال و نیم مصارفش را می‌دهد.
 در ایران، بر اساس قوانین تامین اجتماعی سن قانونی بازنشستگی ۶۰ سال برای مردان و ۵۵ سال برای زنان است.
 البته مردان می‌توانند تا ۶۵ سالگی نیز کار کنند، اما مشکل این نیست که شاغلین بیشتر کار می‌کنند. بلکه برعکس، موضوع این است که بسیاری مایل هستند پیش از موعد مقرر ۶۰ سالگی بازنشسته شوند.
 سازمان تامین اجتماعی سال گذشته اعلام کرد که آمار بازنشستگان پیش‌ازموعد از ۱۳ درصد در سال ۹۱ به بیش از ۵۱.۵ درصد در سال ۱۴۰۰ رسیده و از سال ۹۹ تعداد بازنشستگان پیش‌ازموعد از بازنشستگان عادی پیشی گرفته است.
 به گفته طهماسبی، سرپرست اداره کل مستمری‌های سازمان تأمین‌اجتماعی، بازنشستگی پیش ‌ازموعد، نسبت پشتیبانی سازمان را به میزان چشمگیری کاهش داده که این امر لطمات جبران‌ناپذیری را به سازمان وارد کرده‌است.
 این یک رویه مرسوم است که صندوق‌های بازنشستگی برای کسب درآمد ، نقدینگی‌ها خود را در محل مناسبی سرمایه گذاری می‌کنند تا بازدهی مناسبی داشته و کسری‌های خود را جبران کنند.
 بر همین مبنا، صندوق بازنشستگی کشوری و سازمان تامین اجتماعی چندین شرکت بزرگ و مطرح دارند که شستا یا همان شرکت سرمایه گذاری تامین اجتماعی، یکی از آن‌هاست.
 اما این شرکت‌های سرمایه گذاری بازوان ناتوانی برای صندوق‌های بازنشستگی هستند.
 محسن پیرهادی، رئیس کمیسیون اجتماعی مجلس شورای اسلامی زمان بررسی بودجه سال ۱۴۰۲ در خصوص صندوق‌های بازنشستگی گفته بود از مجموع ۱۸۷ شرکت زیر نظر صندوق‌های بازنشستگی، فقط ۴۳ شرکت سودآور هستند.
 شستا تا آذر ۱۴۰۱ بالغ بر ۱۸۰ هزار میلیارد تومان سرمایه گذاری داشته که نسبت به سال قبل از آن ۵۶۰ درصد رشد داشت. ولی سود خالص این سرمایه گذاری کاهشی ۳۲ درصدی داشت.
 شرکت سرمایه گذاری صندوق بازنشستگی کشوری نیز شرکت دیگری است که با وجود در اختیار داشتن حدود ۱۲ هزار میلیارد تومان نقدینگی برای سرمایه گذاری و کسب سود، بر اساس آخرین صورت مالی این شرکت سرمایه گذاری، این شرکت رشد خاصی را محقق نکرده تا جایی که سود انباشته شرکت ۵۳ درصد کاهش یافته و بدهی شرکت ۱۰۰ درصد رشد داشت.
 حال آن که اغلب شرکت‌های حاضر در بورس، بالای ۳۰ درصد در همان دوره مالی رشد بازدهی داشتند. نکته عحیب تر اینکه با وجود تورم بالای ۵۰ درصدی، ارزش دارایی این شرکت ۱۰ درصد کاهش داشته است.
 حدود ۹۰ درصد از بودجه صندوق تامین اجتماعی از سوی دولت تامین می‌شود.
 احمد میدری که به مدت هشت سال معاون رفاه اجتماعی وزارت تعاون، کار و رفاه اجتماعی بود، می‌گوید اگر مقررات صندوق‌های بازنشستگی اصلاح نشود، نه تورم و نه بیکاری در کشور مهار نخواهد شد.
 به عقیده میدری ۹۵ درصد بازنشستگان ایران قبل از ۶۰ سال بازنشسته می‌شوند و ۵۰ درصد کسری بودجه دولت مربوط به کمک به این صندوق‌هاست.
 مرکز پژوهش‌های مجلس شورای اسلامی هم اعلام کرده طبق قانون بودجه ۱۴۰۲ جهت حمایت از صندوق‌های بازنشستگی رقم ۳۳۱ هزار میلیارد تومان در نظر گرفته شده که ۲۰۷ هزار میلیارد تومان مربوط به صندوق بازنشستگی کشوری، ۱۱۲ هزار میلیارد تومان جهت کمک به صندوق تأمین اجتماعی نیروهای مسلح و ۱۱.۳ هزار میلیارد تومان بابت صندوق بازنشستگی فولاد و وزارت اطلاعات تعیین شده‌است.
 درمجموع حدود ۱۵ درصد از کل منابع عمومی به صندوق‌های بازنشستگی اختصاص پیدا می‌کند.
 کمک دولت بابت پرداخت حقوق که در سال ۱۳۹۶ بیش از ۶۰ درصد از منابع این صندوق‌ها را تشکیل می‌داد، تا سال ۱۴۰۰ به ۶۶ درصد رسیده است؛ یعنی بیش از نصف منابع سالیانه این صندوق‌ها حالا از محل بودجه دولتی تامین می‌شود.
 در بودجه سال ۱۳۹۲ رقمی در حدود ۱۱ هزار و ۵۰۳ میلیارد تومان برای صندوق‌های بازنشستگی در نظر گرفته شده ‌بود که این رقم در طی سال‌های متمادی با افزایش همراه بود. چنانکه در سال ۱۴۰۱ با ۸۳ درصد افزایش به بیش از ۱۳۴ هزار میلیارد تومان و در لایحه بودجه سال ۱۴۰۲ با ۵۴ درصد افزایش به ۲۰۷ هزار میلیارد تومان رسید.
 از دیگر راه‌های حل کسری صندوق‌ها قرض از بانک‌هاست که سبب اضافه برداشت بانک‌ها از بانک مرکزی و در نهایت رشد نقدینگی می‌شود.
 مدیرکل حراست تامین اجتماعی در تیرماه ۱۴۰۱ گفته بود ماهانه شش هزار میلیارد تومان از بانک رفاه پول قرض می گیرند تا حقوق‌ها را پرداخت کنند. بانک رفاه نیز مجبور است برای جبران کاستی‌ها خود به سراغ بانک مرکزی برود.
 دولت برای حل مشکلات صندوق‌ها دو راه حل دارد که اتفاقا هر دوی این راه حل‌ها با انتقاد شدید کارشناسان اقتصادی همراه است. راه حل نخست جبران کسری صندوق‌ها از بودجه عمومی دولت است. راه حل دوم هم ادغام این صندوق‌ها با نهادهای دولتی است.
 از سال ۱۳۹۹ قانون ادغام صندوق‌های بازنشستگی به طور جدی‌تر در دستور کار دولت قرار گرفت. سال ۱۴۰۰ صندوق بازنشستگی شرکت هما با ۱۲هزار بازنشسته و مستمری‌بگیر به همراه سرمایه‌هایش به صندوق بازنشستگی کشوری واگذار شد.
 درحالی که بیش از ۱۰۰ شکایت به دیوان عدالت اداری رفته بود، ولی این واگذاری، نه تنها شرایط بازنشستگان هما را بهتر نکرد که بر میزان زیان انباشته این شرکت واگذارشده هم افزود.
 همین شکست در ادغام سبب شد تا طرح های بعدی دولت برای ادغام شکست بخورد. دولت از سال گذشته تصمیم گرفت که صندوق‌های بازنشستگی شرکت‌های ملی نفت و مس ایران را به وزارت تعاون، کار و رفاه اجتماعی واگذار کند. اما این اعتراضات شدیدی را به دنبال داشت و بارها با تجمعاتی در شهرهای رفسنجان، کرمان و مقابل مجلس شورای اسلامی شکل گرفت.
"
190,اقتصاد,اذعان پژوهشکده دولتی: ایران در میان پنج کشور با بدترین نرخ تورم غذایی جهان,اقتصاد جهان |  ایران |  تورم |  اقتصاد ایران |  غذا | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 یک پژوهشکده وابسته به دولت ایران در پژوهشی اذعان کرده است که ایران یکی از پنج کشور با بدترین نرخ تورم غذایی در جهان است.
 مؤسسه مطالعات و پژوهش‌های بازرگانی در گزارشی درباره «تورم مواد غذايی و تجربه سیاست گذاری کشورها» اذعان کرده است که نرخ تورم مواد غذایی در ایران در کنار کشورهایی مثل لبنان و زیمباوه یکی از بدترین نرخ‌های تورم مواد غذایی در جهان است.
 این گزارش پیامدهای تغییر اقلیم، همه‌گیری کووید-۱۹ و تهاجم روسیه به اوکراین و تاثیر آن بر بازار غلات و دانه‌های روغنی را به عنوان عوامل مستقیم تورم غذایی در جهان برشمرده و به علاوه، به رشد سوخت‌های زیستی هم اشاره کرده است.
 دو سال است که تورم بالای ۴۰ درصد به پدیده‌ای عادی در اقتصاد ایران تبدیل شده است.
 آیت‌الله علی خامنه‌ای، رهبر حکومت، می‌گوید در سال جاری خورشیدی باید تورم مهار شود. در تازه‌ترین گزارشی که مرکز آمار ایران منتشر کرده است نرخ تورم اسفند ماه ۴۵.۸ درصد گزارش شده است، که کمتر از پیش‌بینی‌های قبلی است.
 البته مرکز آمار سال پایه برای محاسبه تورم را تغییر داده و محاسبات بی‌بی‌سی فارسی نشان می‌دهد که اگر سال پایه محاسبات تورم همچنان ۱۳۹۵ می‌بود، در آن صورت نرخ تورم ۱۲ماهه برای شاخص مصرف‌کننده در فروردین امسال به ۵۱.۸ درصد می‌رسید: بالاترین رقم رسمی تورم از سال ۱۳۲۲.
 شتاب قیمت اقلام خوراکی نسبت به بیشتر کالاها و خدمات مصرفی دیگر تندتر بوده و تورم غذایی انتقادهای زیادی را به دنبال داشته است.
 بنا به گزارش مرکز آمار تورم مواد خوراکی در یک سال گذشته نزدیک به ۸۰ درصد است.
 گزارش مؤسسه مطالعات و پژوهش‌های بازرگانی می‌گوید به جز عوامل کلانی که به گرانی اقلام خوراکی در جهان انجامیده، ایران به دلیل «وابستگی شدید» به تامین مواد غذایی از طریق واردات و هزینه‌های تجاری «بالاتر از حد منطقی» به دلیل تحریم‌های بین‌المللی شاهد رشد شدیدتر قیمت غذا بوده است.
 همچنین ضعف زیرساخت‌های لازم برای زنجیره تامین کالا در داخل ایران و تخصیص نامتناسب زمانی و مکانی کالاهای اساسی، در کنار «شکاف قابل توجه» ظرفیت اسمی و ظرفیت اشتغال اکثر بنگاه‌های تولیدی در ایران از دیگر عوامل مورد بحث این گزارش هستند.
 یکی از توصیه‌های اصلی گزارش مؤسسه مطالعات و پژوهش‌های بازرگانی برای مهار تورم، مواد غذایی محدود کردن صادرات است.
 این گزارش می‌گوید روش‌هایی چون ممنوعیت صادرات، مالیا ت بر صادرات و اجبار به اخذ گواهی های استاندارد صادراتی در کشورهای مختلف برای مقابله با تورم غذایی به کار گرفته شده‌اند.
 در ایران هم محدودیت‌هایی برای صادرات مواد خوراکی و نهاده‌های دامی همچون برخی میوه و سبزیجات یا آخال حبوبات وضع شده است، هرچند کارایی این سیاست در کنار دیگر سیاست‌های اقتصادی دولت ایران محل ابهام است.
 پیاز، که در ماه‌های اخیر به یکی از نمادهای گرانی اقلام خوراکی در ایران تبدیل شده، از جمله محصولاتی است که صادراتش ممنوع شده است، با این وجود گزارش‌های رسمی حاکی از ادامه صادرات آن به کشورهای منطقه است.
"
191,اقتصاد,کالبدشکافی یک ترفند آماری؛ چگونه رکورد گرانی در ایران شکست و تورم پایین آمد,ایران |  تورم |  اقتصاد ایران | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 محاسبات بی‌بی‌سی فارسی نشان می‌دهد که در صورت تغییر نکردن سال پایه محاسبات تورم، شاخص اصلی تورم (نرخ تورم ۱۲ماهه) فروردین امسال به ۵۱.۸ درصد می‌رسید که بالاترین رقم رسمی تورم از سال ۱۳۲۲ است.
 مرکز آمار ایران هفته اول امسال اعلام کرده بود که انتشار آمار تورم را برای تغییر سال پایه محاسبات از ۱۳۹۵ به ۱۴۰۰ متوقف می‌کند و چند روز پیش اطلاعات بسیار محدودی را درباره میزان افزایش قیمت‌ها در اسفند و فروردین، و نیز نرخ رسمی تورم تا پایان سال ۱۴۰۱ منتشر کرد.
 بر اساس همین داده‌ها هم می‌شود دید که در صورت ادامه محاسبه تورم بر اساس سال پایه ۱۳۹۵، نرخ تورم نقطه به نقطه در فروردین‌ماه امسال برای اولین بار به بیش از ۶۰ درصد افزایش می‌یافت. قیمت مواد غذایی هم در این ۱۲ ماه حدود ۸۰ درصد بالا رفته است.
 بالاترین نرخ رسمی تورم ایران سال ۱۳۷۴ در زمان ریاست‌جمهوری اکبر هاشمی رفسنجانی ثبت شده بود که با اجرای سیاست «تعدیل قیمت‌ها» و حذف یارانه‌های بسیاری از اقلام اساسی، نرخ تورم به ۴۹.۴ درصد رسید.
 مرکز آمار چند سالی است که هر ماه مرتباً گزارش‌های مفصلی شامل هزاران عدد درباره تورم، تغییرات قیمت گروه‌های مختلف کالاها و خدمات در استان‌های مختلف و مناطق شهری و روستایی منتشر می‌کند.
 ولی این هفته، پس از یک ماه و نیم، دو گزارش بسیار کوتاه دو صفحه‌ای درباره نرخ تورم بر اساس سال پایه جدید منتشر کرد.
 یک گزارش درباره نرخ تورم ۱۲ ماهه تا پایان سال ۱۴۰۱ بود که نشان می‌داد طبق محاسبات جدید، تورم در تمام سال گذشته پایین‌تر از نرخ‌های اعلام‌شده قبلی بوده و در اسفندماه به ۴۵.۸ درصد رسیده که حدود چهار واحد-درصد پایین‌تر از نرخ مورد انتظار بود.
 گزارش دوم درباره نرخ تورم ماهانه در اسفند ۱۴۰۱ و فروردین ۱۴۰۲ بود؛ گزارشی که نشان می‌داد قیمت‌ها در اسفندماه به طور متوسط ۴.۷ درصد و در فروردین‌ماه ۳.۷ درصد دیگر بالا رفته‌اند.
 این گزارش نشان می‌داد که تنها در این دو ماه قیمت گوشت و مرغ به طور متوسط ۲۵ درصد و میوه و خشکبار به طور متوسط ۳۰ درصد افزایش پیدا کرده است.
 اطلاعات این گزارش، هر چند محدود، نه تنها امکان محاسبه نرخ تورم را بر اساس سال پایه ۱۳۹۵ برای دو ماه اخیر فراهم می‌کند، بلکه نشان می‌دهد چگونه مرکز آمار جلوی رکوردشکنی این نرخ را گرفته است.
 درست چند روز قبل از بیانیه مرکز آمار درباره توقف انتشار نرخ تورم، رهبری جمهوری اسلامی در سخنرانی نوروزی‌اش سال ۱۴۰۲ را سال «مهار تورم، رشد تولید» نامیده بود؛ عبارتی که از آن زمان تکیه کلام دولتمردان شده است.
 همین فشار سیاسی، پیش‌بینی‌ها درباره رکوردشکنی قریب‌الوقوع نرخ تورم و سپس انتشار گزارشی که نشان می‌دهد تورم در سال ۱۴۰۱ پایین‌تر از آمار قبلی بوده، زمان‌بندی تصمیم مرکز آمار برای تغییر سال پایه را زیر سؤال برد.
 ولی همین اطلاعات محدودی که مرکز آمار درباره مبنای جدید تورم منتشر کرده، نشان‌دهنده اثرات تورم شدید سال‌های اخیر روی اقتصاد خانوار است.
 طبق این گزارش، در محاسبات جدید سهم گروه‌هایی نظیر مواد غذایی و اجاره مسکن در سبد مبنای تعیین نرخ تورم بالا رفته و در مقابل سهم آموزش و تفریح تقریباً نصف شده است؛ به این معنی که سهم این دو بخش به ترتیب از ۱.۸۶ و ۱.۶۵ درصد به ۰.۸۸ و ۰.۸۷ درصد کاهش پیدا کرده است.
 چنین تغییراتی نشان می‌دهد که با کاهش قدرت خرید، خانواده‌‌ها مجبور شده‌اند بخش بیشتری از درآمدشان را به هزینه‌های اجتناب‌ناپذیر نظیر غذا و اجاره خانه اختصاص بدهند و پول کمتری برای تفریح، آموزش یا حتی درمان باقی مانده است.
 نرخ تورم از طریق مقایسه قیمت مجموعه‌ای از کالاها و خدمات در دو دوره محاسبه می‌شود. تغییر مبنای مقایسه می‌تواند باعث شود که نرخ تورم بالاتر یا پایین‌تر محاسبه شود، این پدیده را در آمار «اثر پایه‌ای» می‌نامند.
 با توجه به حساسیت افکار عمومی به نرخ رسمی تورم، گاهی تغییر سال پایه انتقادبرانگیز می‌شود.
 در سال ۱۳۹۶ که بانک مرکزی ایران نرخ تورم تک‌رقمی را جشن گرفت، بعضی اقتصاددانان می‌گفتند مقام‌های وقت از تغییر سال پایه بهره برده‌اند. ابراهیم هادیان، اقتصاددان طرفدار ابراهیم رئیسی، در آن مقطع معقتد بود که نرخ تورم حدود ۳ درصد کمتر از آن چیزی نشان داده شده که بدون تغییر سال پایه به دست می‌آمد.
 شاید روشن‌ترین نقش اثر پایه‌ای در محاسبه نرخ تورم، در تغییر وزن‌دهی گروه‌های مختلف سبدی باشد که مبنای محاسبه تورم قرار می‌گیرد.
 هم بالا رفتن قیمت سیگار و دخانیات در بالا رفتن نرخ تورم تاثیر دارد و هم افزایش اجاره‌ها، اما دو برابر شدن قیمت سیگار همان قدری بر نرخ تورم اثر نمی‌گذارد که دو برابر شدن اجاره؛ برای همین است که دسته‌های مختلف کالا و خدمات در سبد مصرفی خانوار ضریب‌هایی متفاوت و متناسب با سهمشان در هزینه‌های خانوار دارند.
 به این ترتیب اگر ترکیب سبد مصرفی خانوار که مبنای محاسبه تورم است تغییر کند، بالا و پایین شدن ضریب دسته‌های مختلف کالا و خدمات می‌تواند نرخ تورم محاسبه‌شده را تغییر دهد.
 بخشی از تغییری که مرکز آمار ایران با در نظر گرفتن سال پایه ۱۴۰۰ به جای ۱۳۹۵ در محاسبات تورمی‌اش داده همین استفاده از ضریب‌های متفاوت است. مثلا وزن حمل‌ونقل از ٪۹.۴۱ در سبد سال پایه ۱۳۹۵ به ٪۸.۹۳ در سبد سال پایه ۱۴۰۰ کاهش یافته است.
 تغییرات مشابه را در دیگر دسته‌ها هم می‌توان دید.
 اما جالب اینجا است که حتی با در نظر گرفتن این ضریب‌های جدیدی که مرکز آمار برای دسته‌های عمده کالا و خدمات مصرفی در نظر گرفته هم نرخ تورم بالاتر از آن چیزی خواهد شد که منتشر شده است.
 به این ترتیب به نظر می‌رسد نه فقط وزن دسته‌بندی‌های عمده تغییر کرده، که محتوای خود آن دسته‌ها هم تغییر کرده است. این گزینه‌ای است که با توجه به نبود اطلاعات و کاهش شفافیت در انتشار اطلاعات مربوط به محاسبه تورم نمی‌توان به درستی آن را سنجید.
 در کنار این، هنگام تعیین یک سال پایه جدید، متوسط شاخص قیمت در سال پایه را در همه گروه‌ها و زیرگروه‌ها به عدد صد تعدیل می‌کنند.
 این تعدیل شاخص گروه‌ها، می‌تواند اثر گروه‌هایی از اقلام مصرفی را که در طول سال‌های قبل رشد سریع‌تری داشته‌اند، در شاخص کل و در نتیجه در نرخ کلی تورم کاهش دهد.
 برای مثال دو گروه را در نظر بگیرید که هر کدام سهمی ۱۰ درصدی در شاخص کل دارند.
 فرض کنید از ۱۳۹۵ تا ۱۴۰۰ قیمت‌ها در یک گروه دو برابر و در گروهی دیگر ۱۰ برابر شده باشد.
 اگر در یک سال بعد، قیمت هر دوی آن‌ها ۲۰ درصد افزایش پیدا کند، اولی شاخص کل را ۴ واحد افزایش می‌دهد و دومی ۲۰ واحد.
 ولی با تغییر سال پایه از ۱۳۹۵ به ۱۴۰۰، اثر هر دوی آن‌ها روی شاخص یکسان می‌شود.
 مرکز آمار ایران مرتباً جزئیات شاخص قیمت گروه‌های مختلف را تا بهمن پارسال منتشر کرده بود و برای دو ماه اخیر هم علاوه بر نرخ تورم ماهانه کل، نرخ تورم ماهانه ۱۲ گروه مختلف و نیز ۱۰ زیرگروه مواد غذایی را هم اعلام کرد.
 برای تخمین نرخ کلی، فرض کردیم که شاخص هر کدام از این زیرگروه‌ها به میزان اعلام‌شده در گزارش جدید بالا رفته باشد و ترکیب سبد را هم بر اساس همان وزن‌دهی پیشین در نظر گرفتیم.
 با این محاسبات، نرخ تورم ماهانه در اسفند ۱۴۰۱ و فروردین ۱۴۰۲ به ترتیب ۵.۳ و ۴.۱ درصد به دست می‌آید - که از نرخ تورم ماهانه اعلام‌شده بر اساس سال پایه ۱۴۰۰ به میزان قابل توجهی بالاتر است.
 این بررسی نشان می‌دهد که در حالی که متوسط قیمت اقلام مصرفی در یک سال اخیر ۶۰.۶ درصد بالا رفته، سرعت افزایش قیمت گروه‌هایی نظیر هتل و رستوران و خوراکی‌ها و آشامیدنی بسیار بیشتر بوده است؛ به این ترتیب که مواد غذایی ظرف یک سال به طور متوسط ۷۹.۲ درصد گران شده‌اند.
 واقعیت این است که چه نهادهای رسمی نرخ تورم را ۵ درصد اعلام کنند چه ۴۵ یا حتی ۷۵ درصد، تأثیری روی تورمی که مردم تجربه می‌کنند، ندارد.
 در کنار این، نرخ تورم هر خانواده به محل زندگی، سطح درآمد، ترکیب سنی اعضا و نیز میزان دارایی‌هایشان (مشخصاً صاحبخانه یا اجاره‌نشین بودن) بستگی دارد و به همین دلیل سطح تورمی که اکثر خانواده‌ها تجربه می‌کنند، با نرخ رسمی متفاوت است.
 استفاده از اهرم‌های ریاضی و آماری برای محاسبه نرخ تورمی پایین‌تر، اگرچه در کوتاه‌مدت به کام دولت خوش می‌آید، ولی با کم کردن بیش از پیش اطمینان عمومی به آمارهای رسمی، به حس بی‌اعتمادی به حاکمیت دامن می‌زند.
"
192,اقتصاد,بورس تهران برای دومین روز متوالی قرمزپوش شد,بورس |  ایران |  اقتصاد ایران | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 بازار سرمایه در ایران طی دو روز اخیر شاهد افت تاریخی بوده است. با پایان معاملات امروز، شاخص کل بورس اوراق بهادار تهران شاهد افت ۱۲۵ هزار واحدی بود و عدد شاخص به ۲ میلیون ۳۱۴ هزار واحد رسید.
 همچنین شاخص کل هم وزن نیز ریزشی۳۷ هزار واحدی را تجربه کرد و به رقم ۸۰۳ هزار واحد رسیده است.
 این ریزش، افت تاریخی را برای بازار سرمایه ایران رقم زده است.
 امروز اکثر نمادها در این بازار منفی بودند و بسیاری از سهام‌ها در صف فروش قرار گرفتند؛ در معاملات دوشنبه، ۵۰ نماد صف خرید داشتند و ۵۸۷ نماد با صف‌ فروش مواجه بودند
 سه نماد فولاد، فارس و فملی بیشترین تاثیر را در شاخص کل بورس داشتند.
 در پایان معاملات امروز سهامداران حقیقی بیش از ۴ هزار میلیارد تومان نقدینگی از بازار سرمایه خارج کردند وشاخص کل بورس نسبت به دیروز شاهد افت حدود پنج درصدی بوده است.
 این میزان افت با توجه به میزان دامنه نوسان، بر اساس ضوابط «شرایط اضطراری» تلقی می‌شود.
 بر اساس ماده ۳۲ قانون بازار و اوراق بهادار، در صورتی که ارزش بازار بورس یا فرابورس طی مدت حداکثر یک روز کاری به میزان ۵ درصد کاهش یا افزایش داشته باشد، معاملات این بازار می‌تواند بطور کامل یا بخشی از آن برای حداکثر «سه روز کاری» متوقف شود.
 این اختیار قانونی «در راستای حمایت از حقوق و منافع سرمایه گذاران» در ضوابط گنجانده شده است.
 این تصمیم البته باید در شورای عالی بورس مطرح شود.
 مجید عشقی، رئیس سازمان بورس اوراق بهادار تهران البته چنین اقدامی را منتفی دانسته و گفته: «سازمان قصد بستن بازار را ندارد»؛ او در گفتگو با تجارت نیوز گزارش‌ها درباره استعفای خود را هم رد کرده است.
 دیروز هم شاخص کل شاهد افت ۹۵ هزار واحدی بود و سرمایه‌گذاران حقیقی حدود ۳ هزار میلیارد تومان پول از این بازار خارج کرده بودند.
 در نیمه دوم فروردین ماه بازار سرمایه در ایران شاهد روزهای پر رونقی بود؛ شاخص بورس در روز ۱۵ فروردین به رقم ۲ میلیون و ۱۱۹ هزار واحد صعود کرد و این صعود برای مدتی ادامه یافت که هشدارها درباره «حبابی» شدن بازار را هم در پی داشت.
 بعضی فعالان بازار سرمایه اجبار حقوقی‌ها به عدم خرید و عرضه سنگین سهام را از دلایل ریزش روزهای اخیر می‌دانند.
 مدیرعامل شرکت بورس تهران البته دستور به بازارگردان‌ها برای عرضه بیشتر سهام را رد کرده است.
 محمود گودرزی گفته: « به هیچ عنوان موارد مطرح شده در این زمینه که بازارگردان‌ها باید سهام را تا ۲ برابر عرضه کنند، صحت ندارد.»
 طی ماههای اخیر بازار سرمایه در ایران متاثر از عواملی نظیر طرح عرضه خودرو در این بازار و همچنین نوسان نرخ ارز بوده است؛ با افت نسبی قیمت ارز بخشی از سرمایه‌های سرگردان در ایران به این بازار سرازیر شد.
 بهبود بازار بورس از جمله وعده‌های مقام‌های ارشد ایران طی سالهای اخیر بوده؛ ابراهیم رئیسی زمانی که نامزد انتخابات ریاست‌جمهوری بود به مالبانختگان گفته بود: «بازار بورس و مسائل آن مثل نرخ‌گذاری و دامنه نوسان را نمی‌توان دستوری اداره کرد بلکه باید سازوکار‌هایی برای آن ایجاد شود.»
 رشد بورس اوارق بهادار تهران با افزایش عرضه‌ صندوق‌های قابل معامله دولتی در زمان ریاست جمهوری حسن روحانی شدت گرفت که هدف آن تامین کسری بودجه و مقابله با کاهش درآمدهای نفتی بود.
 دولت ایران طی این سالها تلاش کرده نقدینگی را به این بازار هدایت کند.
"
193,اقتصاد,وزارت دارایی آمریکا پیامدهای عدم افزایش سقف بدهی را «فاجعه‌بار» خواند,اقتصاد جهان |  جو بایدن |  ایالات متحده آمریکا | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 جانت یلن، وزیر دارایی ایالات متحده آمریکا، درباره پیامدهای منفی عدم افزایش سقف بدهی دولت فدرال این کشور هشدار داده است.
 منظور از «سقف بدهی» حداکثر پولیست که دولت آمریکا از طریق انتشار و فروش اوراق قرضه دولتی، می‌تواند قرض کند.
 بدون افزایش سقف بدهی، دولت فدرال در آمریکا ممکن است تا حدود یک ماه دیگر پولی نداشته باشد و در اینصورت امکان پرداخت‌هایی نظیر حقوق کارمندان و هزینه‌های تامین اجتماعی را نخواهد داشت.
 خانم یلن گفته: «این (افزایش سقف بدهی) وظیفه کنگره است. اگر در این کار ناکام بماند، ما با یک فاجعه اقتصادی و مالی مواجه خواهیم شد که خودمان باعث آن بوده‌ایم.»
 او در مصاحبه‌ای با شبکه تلویزیونی «ای‌بی‌سی» گفته مذاکرات درباره تعیین سقف میزان بدهی نباید با «گرفتن اسلحه به سمت سر مردم » انجام شود.
 نگرانی اعلام شده در حالیست که زمان زیادی برای موافقت در این باره باقی نیست.
 فردا قرار است جو بایدن، رئیس جمهوری آمریکا، در دیدار با رهبران حزب جمهوری‌خواه از آنها بخواهد این سقف را- که هم اکنون ۳۱ تریلیون و ۴۰۰ میلیارد دلار است، افزایش دهند.
 کنگره معمولا، تصویب سقف بدهی بالاتر را به مقررات بودجه و هزینه‌ها مشروط می‌کند.
 ماه گذشته، مجلس نمایندگان آمریکا لایحه ای را برای افزایش سقف بدهی تصویب کرد، که در حال حاضر این رقم تقریباً معادل ۱۲۰٪ از تولید ناخالص داخلی این کشور در سال است؛ هر چند در این لایحه، صرفه جویی‌های زیادی در هزینه‌های طی دهه آینده گنجانده شده بود.
 آقای بایدن خواهان افزایش این سقف بدون هیچ شرط خاصی است؛ او گفته بعد از حل این مشکل درباره کاهش هزینه‌ها در بودجه بحث خواهد کرد.
 وزیر دارایی آمریکا گفته عدم توافق حزبی در این باره ممکن است به «بحران قانون اساسی» هم بیانجامد.
 دولت آمریکا در حال بررسی این موضوع است که آیا در قانون اساسی قابلیتی برای ادامه افزایش سقف بدهی جدید توسط رئیس جمهور بدون تصویب کنگره در نظر گرفته شده یا نه، اما این هفته سعی خواهد کرد تا از وقوع چنین سناریویی جلوگیری کند.
 از سال ۱۹۶۰ میلادی تا کنون سقف بدهی در آمریکا ۷۸ بار افزایش یافته یا تمدید و بررسی مجدد شده که مذاکرات در این باره تا لحظه آخر ادامه داشته است.
 در نهایت، تهدید به احتمال ناتوانی دولت برای پرداختها از جمله تعهدات بدهی همیشه منجر به توافق شده است.
 چنین شرایطی البته تا به حال اتفاق نیفتاده؛ اتفاقی که در صورت بروز، باعث تاثیرات منفی گسترده در بازارهای مالی جهان و پیامدهای بد اقتصادی خواهد شد.
 خانم یلن هفته پیش در نامه‌ای به کنگره گفته تأخیر در حل مشکل نیز پیامدهای منفی دارد.
 او گفته: «از بحران سقف بدهی‌های گذشته یاد گرفته‌ایم که صبر تا لحظه آخر برای تعلیق یا افزایش سقف بدهی می‌تواند به کسب و کار و اعتماد مصرف‌کننده آسیب بزند، هزینه‌های قرض‌‌های کوتاه مدت را برای مالیات دهندگان افزایش داده و امتیاز اعتباری کشور ایالات متحده را متاثر کند.»
 در سال ۲۰۱۱ میلادی، زمانی که باراک اوباما رئیس جمهوری این کشور بود شرایط مشابهی اتفاق افتاد؛ در آن زمان دولت آمریکا هزینه‌ها در بودجه را بیش از ۹۰۰ میلیارد دلار کاهش داد و به همین مقدار سقف بدهی افزایش یافت.
"
194,اقتصاد,جهان خودرو؛ بازگشت ماشین کلاسیک انگلیسی با موتور الکتریکی,صنعت خودرو | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 این هفته در جهان خودرو: نمایش اولین تصاویر از مدل دونفره الکتریکی MG، لندروور کلاسیک سیصد هزار دلاری، استقبال از شاسی‌بلند دوازده سیلندر فراری و شاسی‌بلند الکتریکی که با مشارکت بنز و جیلی ساخته می‌شود.
 ام‌جی، خودروساز انگلیسی، سال آینده یک مدل دونفره اسپرت الکتریکی به بازار عرضه می‌کند. این ماشین که نامش سایبرستر است با الهام از مدل کلاسیک ام‌جی در دهه شصت میلادی طراحی شده و ام‌جی می‌گوید با قیمتی ارزان‌ به بازار عرضه می‌شود.
 MG در دهه شصت و هفتاد میلادی با ماشین‌های روباز دونفره‌اش به شهرت رسید. این ماشین‌ها با طراحی زیبا و قیمت ارزان، دسترسی به ماشین‌های اسپرت را برای بسیاری فراهم کرد. استقبال از این ماشین‌ها باعث شد تا خودروسازان دیگر هم مدل‌های دونفره روباز را به محصولاتشان اضافه کنند.
 پس از ورشکسته شدن ام‌جی در سال ۲۰۰۵، این کارخانه را خودروسازان چینی خریدند و اکنون زیرمجموعه‌ای از کارخانه سایک است. حالا MG بر ساخت ماشین‌های الکتریکی تمرکز کرده و محصولاتش با استقبال زیادی روبرو شده است.
 سایبرستر برخلاف بسیاری از ماشین‌های الکتریکی بازار، ظاهری کلاسیک دارد. طراحان از مدل MGB الهام گرفته‌اند که از دهه شصت تا دهه هشتاد میلادی تولید می‌شد. کاپوت ماشین کشیده و بلند است و صندلی‌ها تا حد ممکن به عقب برده شده است.
 درهای سایبرستر رو به بالا باز می‌شود. ساخت در به این شیوه از نظر فنی پیچیده و پرهزینه است و به همین دلیل معمولا در ماشین‌های بسیار لوکس و گران‌ دیده می‌شود. اما کارل گتام، مدیر طراحی ام‌جی می‌گوید این طرح را انتخاب کرده چون به ماشین شخصیتی دراماتیک می‌دهد و جلب توجه می‌کند.
 سایبرستر دو موتور الکتریکی دارد که یکی در جلو و دیگری در عقب است. جزییات دیگری از قابلیت‌های فنی سایبرستر منتشر نشده است. ام‌جی دو سال پیش همزمان با رونمایی از کانسپتی از سایبرستر ادعا کرد که شتاب صفر تا ۱۰۰ کیلومتر کانسپت سه ثانیه است و می‌تواند با هر بار شارژ تا ۸۰۰ کیلومتر حرکت کند.
 قیمت ماشین هم هنوز اعلام نشده، اما ام‌جی می‌گوید این کارخانه ماشین‌های گران نمی‌سازد و سایبرستر هم از این قاعده مستثنی نیست. رسانه‌ها پیش‌بینی کرده‌اند که قیمت ماشین حدود ۴۰ هزار دلار باشد که از ماشین‌های اسپرت الکتریکی موجود در بازار ارزان‌تر است.
 لندروور تعداد محدودی از مدل کلاسیک دیفندر را بازسازی کرده و به بازار عرضه کرده است. این ماشین‌ها از ماشینی الهام گرفته‌اند که اسپنسر ویلکس، از مدیران قدیمی شرکت از آن استفاده می‌کرد.
 آقای ویلکس نقشی مهمی در ساخت اولین نسل دیفندر داشت. او در سال ۱۹۴۷ و هنگام طراحی و ساخت اولین نسل دیفندر، از املاک خود در جزیره آیلی در اسکاتلند برای آزمایش ماشین استفاده کرد. گفته می‌شود نام لندروور هم همان زمان برای شرکت انتخاب شد و نامی بود که یکی از مردم محل در وصف ماشین به کار برد.
 بخش خودروهای کلاسیک لندروور به همین دلیل این سری از ماشین‌ها را دیفندر آیلی نامیده است. این ماشین‌ها که بین سال‌های ۲۰۱۲ تا ۲۰۱۶ ساخته شده‌اند به طور کامل بازسازی شده و به برخی از امکانات مدرن و لوکس مجهز شده‌اند. فنربندی ماشین و ترمزها هم عوض شده تا سواری ماشین راحت‌تر شود.
 موتور دیفندر آیلی هشت سیلندر است و ۴۰۵ اسب بخار قدرت دارد. حداکثر سرعت ماشین ۱۷۰ کیلومتر در ساعت و شتاب صفر تا صد کیلومترش ۵.۶ ثانیه است. رنگ همه ماشین‌ها هم شبیه به ماشینی است که آقای ویلکس از آن استفاده می‌کرد. اتاق ماشین از لندرورهای معمولی لوکس‌تر است و بخشی از آن هم با چوب بشکه‌های ویسکی تزیین شده که در جزیره آیلی ساخته می‌شود.
 سی دستگاه از دیفندر آیلی ساخته می‌شود. قیمت مدل دو در ۲۳۰هزار پوند (۲۹۰ هزار دلار) و قیمت مدل چهار در ۲۴۵ هزار پوند (۳۱۰ هزار دلار)‌ است.
 فراری می‌گوید افزایش قیمت محصولاتش و استقبال مشتریان از شاسی‌بلند جدید این کارخانه باعث شده سودش در سه ماه اول سال ۲۰۲۳ نزدیک به سی درصد افزایش یابد. این کارخانه اعلام کرد که در این مدت ۵۳۷ میلیون یورو (۵۹۴ میلیون دلار) سود کرده و انتظار دارد این افزایش سود در سه ماه دوم سال جاری میلادی هم ادامه پیدا کند.
 فراری شاسی‌بلند دوازده سیلندر خود، پوروسانگوئه را پاییز گذشته و به قیمت پایه ۳۹۰ هزار یورو (۴۳۷ هزار دلار) به بازار عرضه کرد. استقبال از این مدل به حدی بود که خودروساز ایتالیایی ناچار شد قبول سفارش را متوقف کند. به گفته کارخانه سفارش‌ها آنقدر زیاد بود که بعضی مشتری‌ها برای تحویل ماشین باید دو سال صبر می‌کردند.
 فراری با وجود تقاضای زیاد نمی‌خواهد تولید پوروسانگوئه را افزایش دهد و می‌گوید فروش این مدل از بیست درصد کل فروش کارخانه بیشتر نخواهد بود. مدیران فراری معتقدند افزایش تولید بر خاص بودن این مارک تاثیر منفی می‌گذارد.
 فراری اعلام کرده که پیش‌فروش پوروسانگوئه را دوباره آغاز کرده و اولین مدل‌ها را در سه ماه آینده به مشتریان تحویل خواهد داد.
 اسمارت دومین مدل جدید خود را سال آینده به بازار اروپا و چین عرضه می‌کند. این ماشین که یک شاسی‌بلند الکتریکی است، در چین تولید شده و از آنجا به کشورهای دیگر صادر خواهد شد.
 اسمارت در سال ۱۹۹۴ و با مشارکت کارخانه دایملر و شرکت‌ ساعت‌سازی سواچ برای ساخت ماشین‌های بسیار کوچک شهری تاسیس شد. این شرکت سال‌ها زیان‌ده بود و بالاخره در سال ۲۰۱۹ پنجاه درصد آن به جیلی، خودروساز چینی فروخته شد. اولین مدل تحت مدیریت جدید، یک شاسی‌بلند کوچک به نام 1# بود که سال گذشته رونمایی شد.
 مدل جدید که نامش 3# است، برخلاف مدل‌های پیشین اسمارت یک ماشین بزرگ است و با ماشین‌هایی نظیر فولکس‌واگن ID5 و تسلا مدل Y رقابت می‌کند. ماشین توسط بنز طراحی شده و بر روی پلتفرم جیلی ساخته می‌شود. از این پلتفرم پیش‌تر در مدل‌های دیگر زیرمجموعه جیلی نظیر ولوو و لوتوس هم استفاده شده است.
 ماشین با الهام از مدل‌های الکتریکی بنز طراحی شده و شبیه به مدل کوچک‌تر 1# است. اتاق ماشین هم لوکس و اسپرت است. ویژگی مهم اتاق کنسول وسط است که ارتفاعی بالاتر از حد معمول دارد و باعث شده ماشین اسپرت‌تر شود.
 قیمت و جزییات فنی ماشین شهریور امسال و همزمان با نمایشگاه مونیخ اعلام خواهد شد. پیش‌بینی می‌شود قیمت ماشین حدود ۵۰ هزار دلار باشد. اسمارت یک مدل تقویت‌شده از این ماشین هم به بازار عرضه خواهد کرد.
 بیشتر بخوانید:
"
195,اقتصاد,شاسی بلندهای رانتی؛ نماینده مجلس می‌گوید نهاد ریاست‌جمهوری هم خودروهایی گرفته,صنعت خودرو |  دولت ایران |  مجلس ایران |  ایران |  فساد مالی در ایران |  اقتصاد ایران | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 یک نماینده مجلس ایران می‌گوید ماجرای تحویل رانتی خودروهای شاسی بلند دامن چند وزارتخانه و نهاد ریاست جمهوری ایران را هم گرفته است.
 احسان ارکانی، دبیر کمیته تحقیق و تفحص از نهاد ریاست جمهوری، به ایلنا گفته است: «اطلاعاتی به دست ما رسیده درخصوص قرارداد یکی از شرکت های خودروسازی که محصولات شاسی بلند نیز تولید می کند که تعدادی خودرو به وزارتخانه‌های دولتی و نهاد ریاست جمهوری واگذار کرده و این مسیر تداوم دارد.»
 آقای ارکانی با اشاره به «واگذاری خارج از نوبت» گفته است که تحقیقات در این باره ادامه دارد.
 او از بازرس ویژه ابراهیم رئیسی برای سکوت در این زمینه انتقاد کرده است.
 پیش از این دو نماینده دیگر مجلس رضا فاطمی امین، وزیر صنعت، معدن و تجارت را متهم کردند که برای نجات از استیضاح و کسب رای اعتماد به ده‌ها نماینده حواله خودروهای شاسی‌بلند داده است. بازرس منصوب ابراهیم رئیسی اصل تخلف در واگذاری را تایید کرده، اما آن را به دوران ریاست جمهوری حسن روحانی مرتبط کرده است.
 آقای فاطمی امین هفته گذشته برای دومین بار در مجلس اصولگرا استیضاح شد، اما با وجود حضور ابراهیم رئیسی در مجلس برای دفاع از این وزیر کابینه، مجلس به برکناری او رای داد.
 احسان ارکانی روز شنبه اعلام کرده است که وزارت آموزش پرورش، صندوق بازنشستگی کشوری، وزارت راه و شهرسازی، وزارت علوم، سازمان برنامه و بودجه، سازمان تامین اجتماعی، وزارت ارتباطات، وزارت نیرو، وزارت ورزش و جوانان و نهاد ریاست جمهوری، همگی قراردادهایی برای دریافت خارج از نوبت خودرو داشته‌اند.
 آقای ارکانی گفته: «اما بازرس ویژه ریاست جمهوری یا از این موضوع بی اطلاع است یا ایشان با نادیده انگاشتن این اتفاق در دولت سعی دارند اذهان را به سمت دیگری منحرف کند.»
 او از حسن درویشیان انتقاد کرده که «وظیفه اصلی آقای درویشیان بازرسی و نظارت بر دستگاه های دولتی و حوزه ریاست جمهوری در قوه مجریه است» اما در صحبت‌هایش به تخلف در نهادهای زیرمجموعه دولت اشاره‌ای نکرده است.
 دبیر کمیته تحقیق و تفحص از نهاد ریاست جمهوری گفته است که به جز مدیران دولتی ممکن است اعضای خانواده آنها نیز از این امتیاز غیرقانونی بهره‌مند شده باشند.
 واگذاری خارج از نوبت خودروهای شاسی بلند تازه‌ترین نمونه از رسوایی‌های مالی وابستگان جمهوری اسلامی است. ابراهیم رئیسی در دوران ریاست خود بر قوه قضاییه تبلیغات گسترده‌ای درباره مبارزه با فساد مالی انجام می‌داد.
"
196,اقتصاد,سیف و عراقچی، مدیران سابق بانک مرکزی ایران، برای قاچاق ارز به جریمه محکوم شدند,قوه قضائیه ایران |  فساد |  امور بانکی |  ایران |  فساد مالی در ایران |  اقتصاد ایران |  بازار ارز | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 ولی‌الله سیف، مدیرکل پیشین بانک مرکزی ایران و احمد عراقچی، معاون ارزی وقت بانک مرکزی، برای مداخله در بازار ارزی که «قاچاق» ارز قلمداد شده، مجرم شناخته شده و به پرداخت جریمه نقدی محکوم شده‌اند.
 این حکم پس از آن صادر شده که با نقض مجازات زندان در دیوان عالی کشور، دادگاهی دوباره به این پرونده رسیدگی کرد.
 به جز جریمه نقدی آقایان سیف و عراقچی، سالار آقاخانی، رسول سجاد و میثم خدایی هم در این پرونده برای پرداخت و دریافت رشوه به زندان محکوم شده‌اند.
 این پرونده به اواخر سال ۹۶ و اوایل سال ۹۷ بازمی‌گردد، زمانی که روند کنونی تلاطم ارزی و سقوط ریال آغاز شد. در آن مقطع اسحاق جهانگیری، معاون اول وقت رئیس جمهور، اجرای سیاست ارز ۴۲۰۰ تومانی را اعلام کرد که فاصله چشمگیری با قیمت بازار آزاد داشت و به گفته منتقدان زمینه را برای «رانت‌خواری» فراهم کرد.
 نرخ دلار در بازار آزاد از پنج سال پیش تاکنون حدود پنج برابر شده و همچنان میان نرخ برابری ریال با دلار بازار آزاد و دلار نیما (نظام یکپارچه معاملات ارزی) اختلاف قابل توجهی وجود دارد.
 بنا به اعلام قوه قضاییه ایران اقدامات آقایان سیف، عراقچی و آقاخانی در مقطع بحران ارزی ۹۶ و ۹۷ و «مداخله ارزی در بازار غیررسمی ارز» از نظر دادگاه «منطبق با بزه قاچاق ارز» تشخیص داده شده است.
 آقایان سیف و عراقچی به «جریمه نقدی معادل دو برابر بهای ریالی ارز موضوع قاچاق محکوم شدند». در گزارش‌های منتشرشده مبلغ این جریمه ذکر نشده است.
 قوه قضاییه این دو مدیر سابق بانک مرکزی ایران را متهم کرده بود که «برای مدیریت بازار آشفته ارز به جای اقدامات تخصصی و علمی، مقادیری ارز را به صورت محرمانه و غیر رسمی به بازار قاچاق وارد کنند تا بتواند قیمت‌ها را کنترل نمایند.»
 بر این مبنا، «میثم خدایی مشاور دفتر رئیس جمهور وقت، فردی به نام سالار آقاخانی را که یک جوان متولد ۷۰ و بی تجربه در این زمینه است به عراقچی معرفی می‌کند، تا مسئولیت فروش ارز در بازار غیر رسمی را به صورت محرمانه بر عهده بگیرد.»
 ولی‌الله سیف، رئیس پیشین بانک مرکزی، در دفاع از عملکرد خود گفته بود «در نبود همکاری نهادی، تنها راه چاره این است که بانک مرکزی از طریق ابزارهای پولی و مهمترین آنها، یعنی بازار ارزی، سعی در حفظ تعادل در بازار نماید، که البته در بلندمدت هم به نتیجه نمی‌رسد.»
 او در مصاحبه‌ای در سال ۱۴۰۰ به سایت اقتصادی اکوایران گفته بود که در جلسه‌ای با آیت‌الله علی خامنه‌ای به رهبر ایران گفته بود ثابت نگه داشتن نرخ ارز به ضرر تولید داخلی است، گزارشی که به گفته او آقای خامنه‌ای با نتیجه‌گیری آن موافق بود.
 آقای سیف معتقد بود کنترل تورم نسبت به مهار نرخ ارز اولویت دارد.
 در این پرونده ارزی سالار آقاخانی برای پرداخت رشوه، و رسول سجاد از مدیران وقت امور بین‌الملل بانک مرکزی و میثم خدایی، مرتبط با نهاد ریاست‌جمهوری، برای دریافت رشوه به زندان و جریمه محکوم شده‌اند.
 آقای آقاخانی ۱۳ سال حبس، آقای خدایی پنج سال حبس و آقای سجاد هم هفت سال و هفت ماه حبس گرفته است.
"
197,اقتصاد,گردشگری چین به بالاتر از سطح قبل از شیوع کرونا باز می‌گردد,شیوع ویروس کرونا |  گردشگری |  چین |  صنعت گردشگری و تفریح |  تعطیلی و محدودیت‌های کرونا | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 گردشگری داخلی در چین در تعطیلات پنج روزه اول ماه مه، به بالاترین سطح پیش از شیوع کرونا در این کشور بازگشته است.
 به گفته وزارت گردشگری چین در طول این تعطیلات ۲۷۴ میلیون سفر داخلی توسط توریست‌های چینی انجام شده است.
 این میزان از گردشگری داخلی تقریبا ۲۰ درصد بیشتر از سال ۲۰۱۹ و پیش از شیوع کووید ۱۹ است که باعث قرنطینه در سراسر چین شد.
 ارقام رسمی همچنین نشان می‌دهد که گردشگران ۲۱ میلیارد دلار در این دوره خرج کرده‌اند که بیش از دو برابر مبلغی است که در مدت مشابه سال گذشته، هزینه شده است.
 دای بین، رئیس آکادمی گردشگری چین به خبرگزاری رسمی دولتی شین‌هوا گفته است که «این می‌تواند نقطه عطفی در بخش گردشگری چین تلقی شود و عملکرد بازار واقعا به سطح سال ۲۰۱۹ خود بازگشته است.»
 با این حال، برخی از کارشناسان معتقدند که با وجود افزایش سفرهای داخلی به پیش از دوران کووید، مردم به اندازه قبل از شیوع هزینه نمی‌کنند.
 ریموند چنگ از شرکت چندملیتی خدمات مالی و بانکداری استاندارد چارترد به بی‌بی‌سی گفت گردشگران داخلی به جای «خرج کردن» در سفرها به دنبال «کاهش» هزینه‌ها هستند.
 او افزود که این مسئله، این تردید را ایجاد می‌کند که آیا بازگشت گردشگری به پیش از کووید، آیا به رونق اقتصادی قابل توجهی برای کشور منجر خواهد شد یا نه.
 در خارج از چین، گردشگران این کشور می‌توانند به بهبود صنعت گردشگری جهانی کمک کنند.
 قبل از شیوع کرونا در چهان، چین مهمترین منبع گردشگران بین‌المللی بود و سالانه بیش از ۱۵۰ میلیون گردشگر چینی به خارج از کشور سفر می‌کردند.
 طبق گزارش رسانه‌های دولتی، در تعطیلات اول ماه مه، به طور متوسط یک میلیون و ۲۰۰ هزار نفر از ساکنان چین هر روز به خارج از کشور سفر کرده‌اند که این این رقم دو برابر سال گذشته است.
 در این دوره زمانی گردشگران از سرزمین اصلی چین به مقاصدی مانند هنگ‌کنگ، تایلند و سنگاپور سفر کرده‌اند.
 با این حال به گفته یک شرکت اطلاعات مسافرتی، رزرو خطوط هوایی توسط گردشگران چینی که قصد دارند به خارج از کشور سفر کنند، همچنان حدود نصف آن چیزی است که قبل از شیوع جهانی کرونا بود.
 به گفته آقای چنگ روند سفرهای داخلی قوی‌تر از سفرهای بین المللی باقی خواهد ماند که یکی از دلایل آن «محدودیت‌ها در دسترسی به هواپیما و خدمه» در سفرهای خارجی است.
"
198,اقتصاد,مدیرکل وزارت رفاه دو روز پس از اظهارات جنجالی درباره فروش جزایر ایران برکنار شد,جامعه ایران |  کسب و کار |  اشتغال |  رسانه های ایران |  ایران |  فساد مالی در ایران | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 سجاد پادام، مدیرکل بیمه‌های اجتماعی وزارت تعاون، کار و رفاه اجتماعی ایران در پی سخنانش درباره وضعیت صندوق‌های بازنشستگی برکنار شد.
 آقای پادام در سخنانی که واکنش‌های شدیدی را برانگیخت، با اشاره به کمبود منابع تامین حقوق بازنشستگان در ایران گفته بود «۳۰۰ هزار شهید دادیم که یک وجب خاک از دست ندهیم، اما ممکن است به جایی برسیم که مجبور شویم کیش، قشم و خوزستان را بفروشیم تا بتوانیم حقوق بازنشستگان را بدهیم.»
 این سخنان به‌سرعت خبرساز شد و دیروز آقای پادام با انتشار ویدئویی توضیح داد که ویدیوی خبرساز سخنان او در دوازدهم اردیبهشت‌ماه، تقطیع شده است.
 او در صفحه توئیترش نوشته بود «بحران سالمندی پدیده‌ای جهانی است و ایران هم از این اتفاق مستثنی نیست و بحران سالمندی منجر به بحران در صندوقهای بازنشستگی می‌شود».
 آقای پادام هشدار داده است که «ایران هم برای اینکه مانند یونان برای پرداخت بدهی‌های ناشی از وضعیت صندوق‌های بازنشستگی مجبور به فروش جزایرش نشود، باید مانند بسیاری از کشورها اصلاحات اقتصادی را آغاز کند.»
 با وجود انتشار این توضیحات، روابط‌ عمومی و امور بین‌الملل وزارت تعاون، کار و رفاه اجتماعی اعلام کرد که اظهارات آقای پادام درباره ناتوانی دولت در پرداخت حقوق بازنشستگان، «حاشیه‌ساز» و «خلاف واقع» بوده و به همین دلیل او «با دستور معاون رفاه و امور اقتصادی این وزارتخانه از سمت خود برکنار شده است.»
 رسانه‌های ایران می‌گویند آقای پادام در توییترش در واکنش به خبر برکناری‌اش، نوشته است: «ما که رفتیم؛ اما شما صداقت را، صراحت را، شفافیت را و اصلاحات را دوست نداشتید» اما چنین متنی در حساب توییتر او دیده نمی‌شود.
 رسانه‌های حامی دولت اظهارات آقای پادام را «حاشیه‌ساز‌، خلاف‌ واقع، نسنجیده و ناتوان نشان دادن دولت در پرداخت حقوق بازنشستگان» خوانده‌اند. اما گروهی از منتقدان می‌گویند بسیاری هشدارهای او را رها کردند و اشاره‌اش به سرنوشت یونان و فروش جزایر را برجسته کردند.
 دبیر شورای اطلاع رسانی دولت ایران هم به صحبت‌های آقای پادام واکنش نشان داده و موضع‌گیری او را «بی‌دقت» توصیف کرده و گفته است این اظهارات «شخصی و خلاف سیاست‌های دولت است.»
 سخنان آقای پادام در روزنامه‌های ایران و شبکه‌های اجتماعی نیز بازتابی گسترده‌ داشت.
 روزنامه «هم‌میهن» دیروز، چهارشنبه، تیتر نخستش را به همین موضوع اختصاص داد و نوشت «مشکلات صندوق‌های بازنشستگی ماحصل سیاست‌های اشتباه‌ گذشته و انباشت آنهاست و نمی‌توان آن را تنها به اشتباه‌های مدیریتی دولت کنونی نسبت داد. اما می‌توان به جرأت گفت که تصمیمات اشتباه از ابتدای دولت کنونی و حضور مسئولان کم‌تجربه در مجموعه وزارت تعاون، کار و رفاه اجتماعی روند چالش‌های صندوق‌ها را تسریع کرده است.»
 احمد زیدآبادی، تحلیلگر سیاسی نیز در واکنش به مشکلات صندوق‌های بازنشستگی از آن‌ به‌عنوان هشدار وحشت‌انگیز، یاد کرد.
 سجاد پادام، در مصاحبه با «نود اقتصادی» گفته بود که «در جایی ۳۰۰ هزار شهید دادیم که یک وجب خاک از دست ندهیم، اما ممکن است به جایی برسیم که مجبور شویم کیش، قشم و خوزستان را بفروشیم تا بتوانیم حقوق بازنشستگان را بدهیم».
 براساس اظهارات آقای پادام، کشور یونان ۱۰۰ جزیره فروخت تا بتواند مطالبات بازنشستگان و استقراض از صندوق‌های بین‌المللی را بدهد، «ما هم به‌زودی به این وضعیت دچار می‌شویم.»
 به گفته او، حتی اگر ۳ میلیون بشکه نفت را بدون تحریم بفروشیم و پولش را کامل بگیریم باز هم نمی‌توانیم بحران بازنشستگان را حل کنیم و در صورت رفع هزینه‌های بازنشستگی با مشکل بودجه عمرانی روبرو خواهیم بود.
 او همچنین به نود اقتصادی گفته بود که بایست در ۵ ماه سال گذشته ۸۵ هزار میلیارد تومان در بخش عمرانی هزینه می‌شده ولی فقط ۱۳ هزار میلیارد اجرایی شده؛ یعنی ۲۰ درصد.
 براساس اظهارات آقای پادام، در این شرایط با این وضعیت اولویت اول تامین هزینه‌های حقوق و مستمری است و اولویت عمرانی و توسعه‌ای در بودجه سازمان تامین اجتماعی نیست و برنامه‌ای هم برای اصلاحات در سیاست صندوق تامین اجتماعی تدوین نشده است.
 پایگاه خبری «نود اقتصادی» دیروز به واکنش‌های گسترده به سخنان آقای پادام و «تقطیع» مصاحبه واکنش نشان داد.
 «نود اقتصادی» نوشت ویدئویی که از آقای پادام پخش شده بخش بسیار کوچکی از یک نشست تخصصی و کارشناسی سه ساعت و نیمه و با حضور بیش از ۵ کارشناس مسائل اقتصادی و بودجه‌ای بوده است.»
 این رسانه نوشت به دلیل محدودیت‌های رسانه‌ای در فضای مجازی به‌ناچار «دقایق کوتاهی از این نشست را در یک ویدئو به مخاطبان عرضه کرده است» و زمان برگزاری نشست به حدود دو ماه قبل برمی‌گردد.
"
199,اقتصاد,مستند چهار رسانه اروپایی در باره انفجار نورد استریم: کشتی‌های روسیه چند روز قبل در محل بودند,نفت و گاز |  روسیه |  اروپا |  جنگ اوکراین | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 چهار شبکه تلویزیونی سراسری در چهار کشور دانمارک، سوئد، نروژ و فنلاند مستندی تحقیقی پخش کرده‌اند که در آن گفته می‌شود کشتی‌های روس با قابلیت انجام عملیات زیر آبی، قبل از انفجار خطوط لوله نورد استریم در نزدیکی آن حضور داشته‌اند.
 مهر ماه (سپتامبر) گذشته انفجارهای زیر آبی، خطوط لوله نورد استریم یک و دو را قطع کردند. این دو خط (هر یک شامل دو لوله) برای انتقال گاز روسیه به اروپا ساخته شدند. عامل این انفجارها هنوز روشن نیست.
 در کشورهای نزدیک به محل انفجار، در نزدیکی جزیره بورنهلوم در دریای بالتیک، تحقیقات رسمی درباره علت انفجارها در جریان است و آنچه تاکنون گفته‌اند این است که به عقیده آنها این انفجارها خرابکاری بوده‌اند نه تصادفی.
 بلافاصله پس از انفجار، گروهی در کشورهای غربی روسیه را مسئول دانستند، مسکو انگشت اتهام را به سوی کشورهای غربی از جمله آمریکا و بریتانیا گرفت. این هم مطرح شد که یک گروه تکاور حامی اوکراین، مستقل از دولت و ارتش این کشور، این عملیات را انجام داده است.
 این چهار شبکه در مستند خود بر تحرکات کشتی‌ها در دریای بالتیک در فاصله ژوئن و سپتامبر پارسال تمرکز کردند و تردد برخی از آنها را بسیار غیرعادی دیدند از جمله کشتی تحقیقاتی نیروی دریایی روسیه به نام سیبریاکوف، کشتی یدک‌کش اس‌بی-۱۲۳ و کشتی سومی از ناوگان دریایی روسیه که سازندگان مستند نتوانستند شناسایی کنند.
 این کشتی ها به اصطلاح «شبح‌وار» در اطراف محل انفجار بودند یعنی فرستنده شناسه‌های خود (ترنسپوندر) را خاموش کرده بودند تا موقعیت‌یابی نشوند اما پژوهشگران مستند، توانستند با ردگیری ارتباطات رادیویی این کشتی‌ها با پایگاه‌هایشان موقعیت آنها را شناسایی کنند.
 بر اساس کنوانسیون بین‌المللی ایمنی دریایی کشتی‌ها باید سامانه شناسایی خودکار خود را همیشه روشن نگه دارند تا موقعیت و مسیرشان مشخص باشد.
 در همین حال وزارت دفاع دانمارک تایید کرده که یک کشتی گشتی دانمارکی به نام نیمفن، ۲۶ عکس از کشتی امداد زیردریایی اس‌اس-۷۵۰ گرفته که از کالینینگراد حرکت کرده و چهار روز پیش از انفجار، در نزدیکی جزیره بورنهولم بوده است.
 بر اساس این مستند، کشتی اول از پایگاه دریایی روسیه در کالینینگراد حرکت کرده و هفتم ژوئن در نزدیکی خط لوله بود. یک پیام رادیویی حتی موقعیت آن را دقیقا بالای نورداستریم ۲ نشان می‌دهد. بعد به سمت شمال و نزدیک نورد استریم ۱ می‌رود و چند ساعت در منطقه‌ای می‌ماند که خط لوله هشتاد متر پایین‌تر قرار دارد و گاز داخل آن بعد از انفجار در همان منطقه به سطح آب آمد.
 یک هفته بعد، کشتی تحقیقاتی سیبریاکوف درست به همانجا رفت و تا روز بعد ماند.
 یدک کش اس‌بی-۱۲۳ عصر ۲۱ سپتامبر (پنج روز قبل از انفجار) به منطقه رفت و به گفته مستند، ردگیری ارتباطات رادیویی‌اش نشان می‌دهد در نزدیکی محل انفجار و نشت گاز، از شب تا دو بعدازظهر فردا مانده است.
 ماه پیش گزارشی در یک رسانه آلمانی هم به این یدک‌کش و احتمال دخالت آن اشاره کرده بود.
 تردد این کشتی‌ها را یک افسر اطلاعاتی سابق نیروی دریایی بریتانیا ردگیری کرده است. او تا پیش از بازنشستگی در سال ۲۰۱۸، کارش رهگیری ناوگان روسیه در دریای بالتیک روسیه بود. این شخص که در مستند ناشناس مانده می‌گوید در این ردگیری از منابعی که در دسترس همگان است و ارتباطات رادیویی استفاده کرده است.
 او معتقد است الگوی ارتباطات رادیویی این کشتی‌ها در ماه ژوئن نشان می‌دهد آنها در مقطعی در «فاز عملیاتی» بوده‌اند.
 در این مستند گفته می‌شود که این کشتی‌ها چندین ساعت و در یک مورد تقریبا یک روز کامل در نزدیکی محل انفجار بوده‌اند.
 به نظر می‌رسد کشتی تحقیقاتی سیبریاکف قابلیت نقشه‌بردای از زیر آب و همچنین یک زیردریایی کوچک دارد.
 افسر اطلاعاتی سابق نیروی دریایی بریتانیا می‌گوید که این کشتی در ژوئن مسیر ناوبری در اطراف محلی که بعد خط لوله منفجر شد، مسیری نامعمول را طی کرده و سپس از یک فرستنده مخفی برای ارتباط استفاده کرده است.
 یک هفته قبل از نیز یک کشتی ناشناس دیگر در همین محل دیده شده است.
 یدک‌کش اس‌بی-۱۲۳ هم گفته می‌شود در سپتامبر و فقط پنج روز قبل از انفجار به محل رسیده است. از ارتباطات رادیویی این کشتی نتیجه گرفته شده که تمام آن عصر و شب بعد را در محل مانده و سپس به سوی روسیه رفته است.
 تصاویر ماهواره‌ای که این شبکه‌های تلویزیونی بررسی کرده‌اند، مسیر نامعمول این کشتی را تأیید می‌کنند و گزارش‌های دیگر در آلمان نیز می‌گویند این کشتی ۲۱ تا ۲۲ سپتامبر در این منطقه بوده است.
 یک روزنامه دانمارکی می‌گوید چهار روز قبل از انفجارها از یدک‌کش اس‌بی-۱۲۳ عکس گرفته شده است.
 در نهایت این مستند نمی‌گوید که به شواهد قطعی در مورد عملکرد این کشتی ها یا دخالت روسیه دست یافته اما پرسش‌هایی تازه‌ای را برای مسکو مطرح می‌کنند.
 روسیه همواره هرگونه دخالت در انفجارها را رد کرده است.
"
200,اقتصاد,صنعت هیدروژن؛ مسابقه جدید کشورهای خلیج فارس که ایران حتی به آن وارد هم نشده,اقتصاد جهان |  خلیج فارس |  برداشت انرژی |  انرژی |  انرژی تجدیدپذیر |  ایران |  اقتصاد ایران | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 در دو سال اخیر، بحران انرژی و حمله روسیه به اوکراین، امنیت انرژی را به یکی از اولویت‌های مهم سیاست خارجی بسیاری از کشورها تبدیل کرد. همزمان برخی از مهم‌ترین کشورهای عمده تولید کننده نفت و گاز در جهان نیز به منظور تنوع بخشی به منابع ارزی و در کل اقتصاد خود، سرمایه‌گذاری در بخش انرژی‌های تجدیدپذیر، به ویژه «هیدروژن سبز» را افزایش دادند.
 «هیدروژن سبز» به هیدروژنی گفته می‌شود که در جریان تولید آن از سوخت‌های فسیلی استفاده نمی‌شود و هیدروژن درون آب در جریان فرآیند برق‌کافت یا الکترولیز از اکسیژن جدا می‌شود.
 هیدروژن، یک سوخت سبک و موثر است که از نگاه برخی کارشناسان انرژی پاک و فعالان هوادار محیط زیست، در صورت اینکه بدون تولید کربن به دست بیاید، یکی از جایگزین‌های مناسب برای سوخت‌های فسیلی است که استفاده از آن‌ها عواقب محیط‌زیستی در پی دارد.
 بر اساس پیش‌بینی آژانس بین‌المللی انرژی، تولید هیدروژن در سطح جهانی که با استفاده از سوخت‌های فسیلی و انرژی‌های تجدیدپذیر صورت خواهد گرفت، تا سال ۲۰۳۰ به ۳۰ میلیون تن در سال خواهد رسید.
 با نگاهی به سیاست انرژی کشورهای عمده مصرف‌کننده و تولید‌کننده انرژی، پیداست که از چین تا اروپا و از عمان تا عربستان سعودی، بعضی کشورها برنامه‌ای جامع برای سرمایه‌گذاری در صنعت هیدروژن دارند. عربستان سعودی، در این میان، می‌گوید که در چارچوب برنامه «چشم‌انداز ۲۰۳۰» در تلاش است تا به بزرگترین صادرکننده هیدروژن جهان تبدیل شود.
 در بهمن ماه گذشته خبرگزاری ایرنا گزارش داد که شرکت‌های پتروشیمی برای تولید هیدروژن در ایران سرمایه‌گذاری می‌کنند. این خبرگزاری در بهمن ۹۹ هم مدعی شده بود که گروه صنعتی مپنا به عنوان تولیدکننده بزرگ توربین‌های تولید برق به تولیدکننده توربین‌های هیدروژن‌سوز تبدیل شده است.
 با وجود این، ایران هنوز برنامه جامعی در ارتباط با صنعت هیدروژن اعلام نکرده است و با توجه به عدم دسترسی‌اش به سرمایه‌گذاری‌های بزرگ خارجی، چشم‌اندازی هم برای تحولی تعیین‌کننده در این زمینه دیده نمی‌شود.
 عربستان به عنوان بزرگترین صادرکننده نفت جهان در دو سال اخیر بیشترین بهره را از بحران انرژی و حمله روسیه به اوکراین برد. افزایش درآمد ارزی ریاض باعث شد تا برنامه توسعه این کشور تحت سند ۲۰۳۰ شتاب بیشتری بگیرد.
 اولین قدم‌های جدی عربستان برای توسعه صنعت هیدروژن در ماه سپتامبر ۲۰۲۰ صورت گرفت. در آن زمان شرکت آرامکو، ۴۰ تن آمونیاک آبی را به ژاپن صادر کرد. این اقدام اولین نمونه در زنجیره تامین آمونیاک آبی در سطح جهان بود. آرامکو چون از شرایط لازم برخوردار بود، توانست عملیات تولید و حمل و نقل دریایی آمونیاک آبی را با موفقیت اجرا کند.
 با این اقدام آرامکو مشخص شد که این شرکت به صورت جدی به دنبال کسب فناوری‌های استخراج، پردازش و تبدیل گاز طبیعی به هیدروژن و آمونیاک آبی است.
 موفقیت این پروژه آرامکو به معنای کاهش میزان انتشار کربن در عربستان خواهد بود. این کشور در نظر دارد تا سال ۲۰۳۰ با تولید دو میلیون و ۹۰۰ هزار تن هیدروژن، به بزرگترین تولید‌کننده هیدروژن جهان تبدیل شود. ریاض در نظر دارد ظرفیت تولید هیدروژن را در سال ۲۰۳۵ به چهار میلیون تن در سال برساند. انرژی‌های تجدیدپذیر و منابع گاز شیل موجود در عربستان برای تولید هیدروژن به‌کار گرفته خواهد شد.
 امارات در دهه گذشته در همه بخش‌های انرژی، از فسیلی تا هسته‌ای و تجدیدپذیر، سرمایه‌گذاری زیادی انجام داده است.
 این کشور در نشست زیست محیطی «کاپ ۲۶» در نوامبر ۲۰۲۱ در گلاسگو اعلام کرد که در حال کار بر روی «نقشه راه هیدروژن» است.
 امارات در نظر دارد تا زنجیره‌های ارزش‌افزوده جدیدی برای صادرات هیدروژن کم کربن و مشتقات آن و همچنین تولید فولاد و سوخت جت بر پایه هیدروژن ایجاد کند.
 این کشور در حال حاضر ۲۵٪ از بازار جهانی هیدروژن را هدف‌گذاری کرده است و قصد دارد تا سال ۲۰۳۰، به طور متوسط سالانه یک میلیون تن هیدروژن تولید کند.
 روز ۱۳ ژانویه، شرکت مصدر به عنوان شرکت پیشروی انرژی پاک این کشور و بندر آمستردام یادداشت تفاهمی برای تولید زنجیره تامین هیدروژن سبز امضا کردند که کشورهای خلیج فارس را به اروپا متصل می کند.
 عمان تا ده سال پیش به علت کمبود گاز طبیعی به دنبال واردات گاز از ایران بود. اما در دهه گذشته با سرمایه‌گذاری در میدان‌های گاز نفت و گاز، به‌تدریج نقش خود را در امنیت انرژی کشورهای شرق آسیا افزایش داد.
 این کشور در نظر دارد تا سال ۲۰۳۰ به طور متوسط سالانه یک میلیون تن هیدروژن تولید کند که اکثر آن روانه شرق آسیا و اروپا خواهد شد.
 عمان در ماه مه سال ۲۰۲۱ برنامه خود را در خصوص تولید هیدروژن سبز اعلام کرد. بر این اساس عمان با سرمایه‌گذاری ۳۰ میلیارد دلاری و با مشارکت شرکت انرژی دولتی خودش، شرکت اینترکانتیننتال انرژی هنگ کنگ و شرکت اِنِرتک کویت، یکی از بزرگترین تاسیسات هیدروژن سبز در جهان را احداث خواهد کرد.
 در فوریه پارسال هم عمان قراردهای متعددی به ارزش ۲۰ میلیارد دلار در بخش هیدروژن با شرکت‌های خارجی امضا کرد. بر اساس این قراردادها عمان قصد دارد تولید هیدروژن سبز را از ۳۲ هزار و ۵۰۰ تن به سه میلیون و ۷۵۰ هزار تن در سال برساند.
 عمان در برنامه توسعه «چشم‌انداز ۲۰۴۰» در نظر دارد ظرفیت تولید هیدروژن خود را از سه ونیم میلیون تن، به هشت و نیم میلیون تن برساند.
 عمان برای رسیدن به اهداف خود در بخش هیدروژن، در برنامه «چشم‌انداز ۲۰۴۰»، به ۱۴۰ میلیارد دلار سرمایه‌گذاری نیاز خواهد داشت.
 آلمان در ماه فوریه گذشته تمایل خود را برای واردات هیدروژن سبز از عمان اعلام کرد.
 قطر، که در میدان پارس جنوبی با ایران مشترک است، در سال ۲۰۲۲ بزرگترین صادر کننده ال‌ان‌جی جهان بود. این کشور هم در صدد ایفای نقش در بازار جهانی هیدروژن است.
 در نوامبر گذشته رسانه‌ها گزارشی مبنی بر سرمایه گذاری یک میلیارد دلاری سازمان سرمایه‌گذاری قطر برای تولید هیدروژن در مصر منتشر کردند.
 سرمایه‌گذاری قطر برای تولید آمونیاک و هیدروژن در منطقه اقتصادی کانال سوئز خواهد بود. هیدروژن تولیدشده در این تاسیسات برای مصرف در کشتی‌ها و صادرات استفاده خواهد شد.
 قطر هیچ برنامه‌ای برای افزایش تولید ظرفیت هیدروژن در این کشور ندارد. در عوض، دوحه فقط بر حفظ جایگاه خود به عنوان بزرگترین صادرکننده ال‌ان‌جی در جهان تکیه دارد.
 استراتژی قطر بر روی تداوم صادرات ال‌ان‌جی و فروش بیشتر آن به کشورهایی خواهد بود که می‌خواهند از ال‌ان‌جی وارداتی، هیدروژن تولید کنند.
 در گزارش آژانس بین المللی انرژی، که در مهرماه گذشته در مورد آخرین وضعیت صنعت هیدروژن منتشر شد، با اشاره به نیاز به افزایش ۹ برابری سرمایه گذاری در صنعت هیدروژن، این اقدام گام موثری در مسیر دستیابی به هدف «کربن صفر» و کاهش انتشار گازهای گلخانه‌ای تا سال ۲۰۵۰ اعلام شده بود.
 پیش بینی می‌شود تولید هیدروژن کم‌کربن تا سال ۲۰۳۰ به ۱۷ میلیون تن برسد. در حالی ‌که این مقدار، اکنون کمتر از یک میلیون تن است.
 کشورهای عرب منطقه برای تنوع بخشی به اقتصاد و حرکت در مسیر کربن زدایی، نگاه ویژه‌ای به صنعت هیدروژن داشته‌اند. اگر اهداف هیدروژن کشورهای عرب منطقه مطابق برنامه پیش برود، در آینده این منطقه می تواند به یک پایگاه مرکزی تولید و تجارت هیدروژن نیز تبدیل خواهد شد.
 ایران برای عقب نماندن از قافله به حجم بزرگی از سرمایه‌گذاری خارجی نیاز دارد که فعلا در غیاب برجام، چندان واقع‌بینانه به نظر نمی‌رسد. اما در صورت احیای برجام و رفع تحریم‌های آمریکا، این مکان فراهم خواهد شد تا شرکت‌های بزرگ بین‌المللی با پشتوانه مالی قابل توجه خود در صنعت گاز طبیعی و انرژی‌های تجدید پذیر ایران حاضر شوند . چه بسا در آن صورت، تولید هیدروژن، ایران را نیز به صورت عملی در مسیر کربن‌زدایی قرار دهد.
"
201,اقتصاد,سپاه یک نفتکش دیگر را در تنگه هرمز توقیف کرد، آمریکا می‌گوید از همه ابزارش علیه ایران استفاده می‌کند,نفت و گاز |  خلیج فارس |  حمله به نفتکش‌ها در دریای عمان |  امارات متحده عربی |  ایران |  ایالات متحده آمریکا | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 نیروی دریایی سپاه پاسداران یک نفتکش به نام نیووی را در تنگه هرمز توقیف کرده است. بنا به اعلام نیروی دریایی آمریکا این نفتکش با پرچم پاناما از دوبی راه افتاده و مقصدش بندر الفجیره امارات متحده عربی بوده است.
 دادستان تهران اعلام کرده که این نفتکش «در پی شکایت شاکی و دستور مقام قضایی» توقیف شده است. هویت شاکی و ماهیت شکایت روشن نیست.
 نیروی دریایی آمریکا ضمن انتشار تصاویری از توقیف نفتکش نیووی، گفته قایق‌های تندروی سپاه با هجوم ناگهانی آن را ناگزیر به تغییر مسیر به سوی آب‌های سرزمینی ایران کردند.
 این دومین توقیف یک نفتکش از طرف نظامیان ایرانی در یک هفته اخیر است.
 رسانه‌های مختلف از قول منابعی در دولت آمریکا و در صنعت انرژی نوشته‌اند که به نظر می‌رسد توقیف نفتکش‌ها واکنش تهران به توقیف یک محموله نفتی از طرف واشنگتن باشد.
 همزمان وزارت خارجه آمریکا ضمن محکوم کردن این اقدام ایران، آن را «مغایر قوانین بین المللی» خوانده و گفته از همه ابزارهای خود برای مقابله با این گونه اقدامات تهران بهره خواهد برد.
 ودنت پتل، از سخنگویان وزارت خارجه آمریکا روز چهارشنبه - سوم مه - به خبرنگاران گفت: «ما ابزارهایی در اختیار داریم که برای استفاده از آنها علیه رژیم ایران ابایی نداریم چنانچه هفته گذشته از آنها (تحریم‌های جدید) استفاده کردیم و همچنان به استفاده از تمامی آنها ادامه خواهیم داد.
 نیروی دریایی ارتش ایران روز پنجشنبه گذشته نفتکشی را که با پرچم جزایر مارشال حرکت می‌کرد در دریای عمان توقیف کرد.
 ارتش ایران نفتکش «ادونتیج سوییت» را متهم کرد که پس از برخورد با یک شناور ایرانی، باعث موجب مفقود و مصدوم شدن چند خدمه ایرانی شده، اما به جای کمک به امداد و جستجو، از محل فرار کرده بود.
 جزئیات چندانی از توقیف محموله نفتکش سوئز راجان منتشر نشده است. منابعی که به دلیل حساسیت موضوع حاضر به افشای هویتشان نشده‌اند به رویترز و دیگر رسانه‌ها گفته‌اند نیروی دریایی آمریکا محموله این نفتکش را چند روز پیش از اقدام «تلافی‌جویانه» ایران و در آب‌های جنوب آفریقا مصادره کرد.
 ایران پیش از این هم در واکنش به توقیف نفتکش‌هایش از طریق توقیف کشتی‌ها مقابله‌به‌مثل کرده است.
 علاوه بر این، خرابکاری‌ها و حملات متعددی علیه نفتکش‌ها در آب‌های جنوبی ایران رخ داده که عمدتا سپاه یا شبه‌نظامیان حوثی متحد ایران به دست داشتن در آنها متهم شده‌اند.
 تنش امنیتی و توقیف نفتکش‌ها در منطقه حساس تنگه هرمز در حالی بالا گرفته که ایران پس از سال‌ها قطع رابطه، روابط دیپلماتیک با عربستان سعودی را از سر گرفته و نشانه‌هایی از علاقه به کاهش تنش با دیگر همسایگان حوزه خلیج فارس نیز به چشم می‌خورد.
 البته در رابطه با آمریکا همچنان بن‌بست برجام برقرار است و ایران، آمریکا، قدرت‌های اروپایی یا چین و روسیه ماه‌ها است که مذاکره برای احیای توافق هسته‌ای و رفع تحریم‌های ایران در برابر محدودیت غنی‌سازی را جزو اولویت‌های اصلی سیاست خارجی خود عنوان نمی‌کنند.
"
202,اقتصاد,بحران انرژی؛ زمستان سخت اروپا چگونه سپری شد؟,اقتصاد جهان |  نفت و گاز |  انرژی |  اتحادیه اروپا |  انرژی تجدیدپذیر |  اروپا |  حوزه یورو | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 زمستان به پایان رسید و یکی از مهم‌ترین بحران‌های انرژی سال‌های اخیر در اروپا، عملا وارد مرحله تازه‌ای شد. در این مدت افزایش قیمت انرژی که بیش از هرچیز به دلیل جنگ اوکراین، کشورهای این منطقه را اسیر خود کرد، هم بر فعالیت‌های تجاری و هم اقتصاد خانواده‌های کشورهای اروپایی – به ویژه در میان کشورهای ثروتمندتر غرب اروپا – فشاری کم‌سابقه و دور از انتظار وارد کرد.
 تنها در منطقه حوزه پولی یورو، بحران انرژی به یکی از اصلی‌ترین دلایل تورمی تبدیل شد که تا هشت و نیم درصد در ماه فوریه افزایش یافت. در برخی از اقتصادهای بزرگ اروپایی وضعیت از این هم دشوارتر بود. مثلا در ایتالیا نرخ تورم نزدیک به ۱۱٪ رسید. همچنین در بریتانیا که خارج از حوزه یورو قرار دارد، نرخ تورم در میانه زمستان سال گذشته، رکورد ۴۰ سال اخیر را شکست و بیش از ۱۱٪ بود و هنوز دو رقمی است.
 در بریتانیا به گفته اداره آمار این کشور، در فاصله مارس ۲۰۲۲ تا مارس ۲۰۲۳ (یعنی در طول سال ۱۴۰۱ خورشیدی) قیمت برق ۶۶.۷٪ و قیمت گاز ۱۲۹.۴٪ افزایش یافت. همچنین اداره نظارت بر بازار برق و گاز بریتانیا یا آفگم نیز می‌گوید به رغم کاهش قیمت انرژی در بازارهای بین‌المللی، تا ماه ژوئیه قیمت انرژی برای خانوارها همچنان افزایش می‌یابد.
 شرایط به شکلی است که دولت بریتانیا اعلام کرده برخلاف پیش‌بینی قبلی نه تنها در ابتدای ماه آوریل، سیاست تعیین سقف قیمت انرژی را متوقف نمی‌کند و برای سه ماه دیگر آن را ادامه خواهد داد، بلکه در بودجه بهاره دولت، بر میزان یارانه‌هایی که برای کمک به شهروندان کم‌درآمد در نظرگرفته شده، اضافه خواهد کرد.
 با این حال در این کشور، بر اساس برنامه‌ریزی قبلی، تخفیف ۴۰۰ پوندی صورت‌حساب انرژی که برای دوران زمستان در نظر گرفته شده بود، از ابتدای ماه آوریل دیگر پرداخت نخواهد شد و به همین دلیل انتظار می‌رود که هزینه انرژی خانوارها در بریتانیا همچنان افزایش پیدا کند.
 در نهایت، چنانکه اداره آمار ملی بریتانیا می‌گوید، بحران انرژی به حدی بر جمعیت این کشور فشار وارد کرد که تا پایان سال ۲۰۲۲، بیش از نیمی از شهروندان این کشور از میزان مصرف معمول انرژی در خانه‌هایشان کاسته‌اند. و تا ابتدای ماه جاری میلادی، ۷۳٪ شهروندان بالغ در این کشور گفته‌اند که ظرف یک‌ ماه گذشته، افزایش هزینه برق یا گاز آن‌ها موجب شده تا هزینه‌ زندگی‌شان بالا برود.
 با این حال با توجه به تحولات بازار انرژی و پایان زمستان، این امیدواری شکل گرفته که قیمت انرژی در تابستان در اکثر کشورهای غرب اروپا کاهش یابد. علاوه بر این، نرخ بهره بانکی نیز با هدف مهار تورم به شکل چشمگیری افزایش یافته و بسیاری از کشورهای اروپایی امیدوارند تا پایان سال ۲۰۲۳، وضعیت تورم به سطح ۲ تا ۳ درصد کاهش یابد.
 دلیل اصلی افزایش ناگهانی و خیره‌کننده قیمت انرژی در اروپا – به ویژه در قدرت‌های اقتصادی غرب اروپا – حمله روسیه به اوکراین بود. در پی این حمله، اتحادیه اروپا به همراه دیگر متحدان غربی‌اش مانند بریتانیا و آمریکا، تحریم‌هایی سخت‌گیرانه علیه روسیه وضع کردند که بخش‌هایی از حوزه انرژی از حمله نفت و صنایع پتروشیمی‌ را نیز شامل می‌شد.
 اما بحران انرژی، حتی پیش از جنگ اوکراین آغاز شده بود. ماجرا از فرانسه شروع شد؛ یکی از صادرکنندگان اصلی انرژی در قلب اروپا. فرانسه تا ۱۰٪ از برق تولیدی خود را به کشورهای همسایه صادر می‌کند. در تابستان سال ۲۰۲۱ بازرسان فنی متوجه وجود ترک‌هایی در سیستم خنک کننده اضطراری رآکتورهای اتمی شدند. چند ماه بعد تصمیم گرفته شد که رآکتور برای بازرسی و تعمیرات احتمالی خاموش شود.
 خوردگی فلز و ترک‌خوردگی‌های مشابه، رآکتورهای دیگری را در این کشور، ماههای پس از آن پی‌درپی خاموش کرد؛ به گونه ای که تا بهار سال بعد (آوریل ۲۰۲۲، اردیبهشت ۱۴۰۱) ۵۶ رآکتور اتمی فرانسه خاموش شدند و این کشور بخش بزرگی از توان تولید برق خود را از دست داد. این وضعیت بیشتر از همه صادرات انرژی فرانسه را متاثر کرد. مجموع توان رآکتورها که در زمان اوج تا ۳۶۰ تراوات الکتریسته تولید می‌کردند، با بیش از ۲۰٪ کاهش به کمتر از ۲۸۰ تراوات رسید. (هر تراوات برابر با هزار مگاوات است.)
 در کنار این شرایط سخت، دیگر صادرکننده انرژی منطقه یعنی نروژ هم هشدار داد که ممکن است صادرات برق را متوقف کند. دلیل نروژ اما نه کمبود گاز، بلکه بارش کم و کاهش سطح آب سدهای این کشور بود. ۹۰٪ از برق نروژ توسط نیروگاه‌های آبی تامین می‌شود.
 وضعیت برای بریتانیا ازبقیه بهتر نبود. یکی از پایانه‌های انتقال نیرو از فرانسه به انگلستان، در پاییز ۲۰۲۱ آتش گرفته بود و پیش‌بینی شده بود تعمیرات آن تا سال ۲۰۲۳ ادامه داشته باشد. بدین ترتیب ظرفیت کابل‌های زیردریایی انتقال نیرو کمتر شده بود.
 این محدودیت‌ها روی هم توان شبکه‌های سراسری کشورهای اروپا برای مبادله انرژی را به شکل بی سابقه‌ای محدود کرد. صندوق بین‌المللی پول، در سال ۲۰۲۲ بحران انرژی اروپا را اضطراری برآورد کرد و از کشورهای اروپایی خواست تا برای عبور از این بحران با هم همکاری کنند و به راه‌حلی دسته‌جمعی روی بیاورند. (در زمان نوشتن این مقاله، خط انتقال بین فرانسه و انگلستان تعمیر شده و رآکتورهای فرانسه هم در حال ورود به مدار هستند.)
 پاسخ کشورهای متاثر از بحران انرژی مجموعه ای متنوع از سیاست‌های کوتاه مدت و بلند مدت بود.
 انتظار کلی این است که این بحران در سال ۲۰۲۳ میلادی به کلی مهار شود. دوران دشوار زمستان سپری شده و همزمان با کاهش قیمت انرژی در بازارهای جهانی، نتایج راه‌حل‌های مختلف آرام آرام بر وضعیت قیمت برق و گاز اثر می‌گذارند. اما این بدان معنا نیست که روسیه کماکان از صادرات انرژی برای فشار بر رقبای ژئوپولتیکش در اروپا استفاده نخواهد کرد.
 شرکت گازپروم روسیه اگرچه اتهام اقدام سیاسی را رد می کند، ولی در پاییز گذشته، برای تامین تعهدات قراردادهایش با طرفین اروپایی، بیشتر از مخازن خود در داخل مرزهای اتحادیه برداشت می کرد تا به این ترتیب با کاستن از ذخیره عمومی داخل اتحادیه، اهرمی باشد در دستان کرملین.
 اما حتی انتظار می‌رود که حتی این اهرم نیز در سال ۲۰۲۳ همانند سال گذشته کارآیی نداشته باشد. سهم روسیه در تامین گاز اتحادیه اروپا که تا پیش از جنگ اوکراین ۵۰٪ و بالاتر بود، در پایان زمستان به کمتر از ۱۵٪ کاهش یافت و پیش‌بینی می‌شود بیش از این هم کاهش یابد.
 در واقع هم اکنون صادرات گاز بیشتر اهرم مذاکره در طرف غربی است. بخصوص که با اعمال سیاست سقف قیمت برای محصولات پتروشیمی روسیه، مسکو بخشی از درآمد های نفتی خود را هم از دست داده و بدیهی است که برای حفظ درآمد گاز تلاش کند.
 شوک انرژی دو سال اخیر در اروپا هنوز به آخر نرسیده. این شوک یک آزمون سخت برای همه کشورهای منطقه بود و احتمالا تا دهه آینده تاثیر آن بر رویکردهای تامین انرژی در همه سطوح سیاسی و فنی دیده خواهد شد.‌ و البته خانواده‌ها صورت حساب‌های سنگین انرژی را فراموش نخواهند کرد.
 بهار و تابستان امسال، فصل بسیار پرکاری برای همه دست اندرکاران انرژی در قاره خواهد بود. کارنامه این فعالیت‌ها را قیمت انرژی در زمستان بعدی مشخص خواهد کرد.
"
203,اقتصاد,آیا واقعا جمهوری اسلامی ایران تحت فشار اقتصادی و بی‌پولی‌‌ است؟,نفت و گاز |  ایران |  اقتصاد ایران | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 به رغم گزارش‌های بسیار از شرایط دشوار اقتصادی، کاهش قدرت خرید شهروندان و فشار تورم، اظهارنظرهای مقام‌های رسمی درکنار گزارش‌های نهادهای مستقل و رسانه‌های معتبر نشان می‌دهد که درآمد ارزی جمهوری اسلامی ایران در سال گذشته خورشیدی، به شکل قابل توجهی افزایش داشته است.
 با توجه به اینکه ایران به دلیل تحریم‌های آمریکا با محدودیت‌هایی برای فروش نفت در بازارهای جهانی روبه‌روست، آمار دقیق یا میزان فروش نفت، قیمت نفت فروخته شده و نحوه دریافت پول نفت فروخته شده ایران، در دسترس عموم قرار ندارند.
 با این حال علاوه بر گزارش‌های رسانه‌های وابسته به جمهوری اسلامی و اظهارنظرهای مقام‌هایی مانند وزیر نفت، برآوردهای خبرگزاری رویترز و همچنین شرکت کپلر که تلاش می‌کند با ردیابی نفتکش‌ها، میزان صادرات نفت ایران را محاسبه کند، همگی حاکی است که درآمد ایران در سال ۱۴۰۱ از محل صادرات انرژی تا احتمالا ۵۰ درصد، از سال ۱۴۰۰ بیشتر بوده است.
 برخی کارشناسان انرژی معتقدند با در نظر گرفتن اختلافاتی که در میان این تخمین‌ها وجود دارد، جمهوری اسلامی ایران احتمالا در طول سال، رقمی حدود ۶۰ میلیارد دلار از محل صادرات نفت، میعانات و گاز به دست آورده است؛ رقمی قابل توجه که تناسبی با تصور عمومی از دشواری‌های اقتصادی حکومت ایران به دلیل تحریم‌های آمریکا ندارد.
 همزمان، بازتاب این درآمد ارزی در وضعیت اقتصاد ایران نیز به سختی قابل ردگیری است. دولت ایران همچنان با کسری بودجه روبه‌روست و در نگاه اقتصاددانان تلاش می‌کند با چاپ پول از پس آن برآید که این موضوع در نهایت به افزایش تورم و فشار بر شهروندان کم‌درآمدتر منجر می‌شود.
 در ماه‌های گذشته اظهارنظرهای مختلفی از سوی جواد اوجی وزیر نفت و سایر دولتمردان در مورد افزایش میزان صادرات نفت ایران و به طبع آن افزایش درآمد ارزی ایران در رسانه های داخلی منتشر شد.
 رسانه‌های وابسته به دولت مدعی‌اند که دولت ابراهیم رئیسی در قیاس با دولت حسن روحانی در فروش نفت موفق‌تر بوده و دولت رئیسی بدون احیای برجام توانسته با افزایش فروش نفت ایران درآمد بیشتری کسب کند و باعث بهبود شرایط اقتصادی ایران شود.
 اواخر دی ماه گذشته خبرگزاری رویترز به نقل از شرکت‌هایی که صادرات نفت ایران را رصد می‌کنند مدعی شده بود که به رغم تداوم تحریم‌ها، صادرات نفت ایران در ماه‌های نوامبر و دسامبر گذشته به بیشترین میزان در سه سال گذشته رسیده است.
 به گزارش رویترز ایران در ماه دسامبر (۱۰ آذر تا ۱۰ دی) روزانه بطور متوسط یک میلیون و ۲۰۰ هزار بشکه در روز نفت صادر کرده است. مقاصد عمده صادرات نفت ایران در سال‌های اخیر چین بوده است.
 کپلر به عنوان شرکت ردیابی نفتکش‌ها نیز می‌گوید ایران در طول سال گذشته به طور متوسط روزانه یک میلیون و ۱۰۰ هزار بشکه نفت و ۴۰۰ هزار بشکه میعانات نفتی صادر کرده است.
 ایران در سال گذشته همچنین توانست ۱۸ میلیارد متر مکعب گاز طبیعی نیز صادر کند و رقمی در حدود شش میلیارد دلار از محل صادرات گاز طبیعی به دست بیاورد.
 بر اساس پیش بینی آژانس بین المللی انرژی درآمد ارزی ایران در سال ۲۰۲۲ (دی ماه ۱۴۰۰ تا دی ماه ۱۴۰۱) از محل صادرات نفت و گاز طبیعی در حدود ۵۸ میلیارد دلار بود. این میزان در قیاس با سال ۲۰۲۱ در حدود ۴۹ درصد افزایش داشته است.
 روزنامه ایران ۲۵ بهمن گزارش داد که صادرات نفت ایران در شش ماه اول سال جاری در قیاس با مدت مشابه سال‌های گذشته حتی از دوران برجام نیز بیشتر بوده است.
 روزنامه ایران با اشاره به گزارش بانک مرکزی در مورد میزان درآمد ارزی ایران در شش ماه اول سال جاری نوشت که ارزش صادرات نفت و گاز ایران در شش ماه اول به رقم ۲۹ میلیارد و ۳۹۴ میلیون دلار رسیده بود. که این میزان در قیاس با مدت زمان مشابه سال ۱۴۰۰، در حدود ۵۷ درصد افزایش داشته است.
 درآمد ارزی ایران از قبل صادرات نفت و گاز طبیعی ایران در نیمه نخست سال ۱۴۰۰ در حدود ۱۸ میلیارد و ۶۷۷ میلیون دلار بوده است. روزنامه ایران مدعی شده بود که درآمد ارزی ایران در نیمه نخست سال ۱۴۰۱ در قیاس با شش ماهه اول سالهای ۱۳۹۴ تا ۱۴۰۰ به مراتب بیشتر بوده است.
 در شهریور گذشته، محسن خجسته مهر مدیرعامل شرکت ملی نفت ایران مدعی شده بود که ظرفیت تولید نفت اکنون سه میلیون و ۸۳۸ هزار بشکه در روز است. و قرار است تا پایان اسفند با ۲۰۰ هزار بشکه افزایش، به چهار میلیون و ۳۸ هزار بشکه در روز برسد.
 بر اساس گزارش اداره اطلاعات انرژی آمریکا، تولید نفت ایران در دسامبر گذشته، روزانه دو میلیون و ۵۸۰ هزار بشکه‌ بوده است.
 گزارش ماهیانه اوپک که اواسط دی ماه منتشر شد، نشان می‌دهد که تولید نفت ایران در سال ۲۰۲۲ با افزایش ۱۶۲ هزار بشکه‌ای، به دو میلیون و ۵۷۴ هزار بشکه در روز رسیده بود.
 بر اساس گزارش اوپک، تولید نفت ایران در سال ۲۰۲۱ به طور متوسط، روزانه دو میلیون و ۳۹۲ هزار بشکه نفت بوده است. این میزان در سال ۲۰۲۰ روزانه یک میلیون و۹۹۱ هزار بشکه نفت بود.
 مقایسه این آمار نشان می دهد که علیرغم افزایش ظرفیت تولید نفت ایران در سال گذشته، تولید نفت ایران هرگز به سطح برجام نرسید.
 بر اساس برنامه بودجه سال ۱۴۰۲ ایران قرار است روزانه یک میلیون و ۴۰۰ هزار بشکه نفت صادر کند.
 دولت ابراهیم رئیسی رقم فروش نفت در سال آینده را بشکه‌ای ۸۵ دلار در نظر گرفته است و قرار است ایران روزانه از محل صادرات نفت ۱۱۹ میلیون دلار درآمد ارزی کسب کند. یعنی در کل، میزان درآمد ارزی ایران در سال ۱۴۰۲، از صادرات نفت، ۴۳ میلیارد و ۴۳۵ میلیون دلار پیش بینی شده است.
 محاسبه دولت رییسی نشان می‌دهد که دولت وی فعلا امیدی به احیای برجام ندارد و فروش نفت ایران به چین در سال جاری نیز ادامه خواهد داشت.
 باید در نظر داشت که رقم فروش نفت ایران در بودجه سال ۱۴۰۱، در حدود ۷۰ دلار در نظر گرفته شده بود. قیمت نفت در سال ۲۰۲۲ حتی در برخی ماه‌های سال به بیش از صد دلار نیز رسیده بود.
 اخیرا جواد اوجی وزیر نفت مدعی شد که ایران این روزها شاهد بیشترین میزان فروش نفت از سال ۱۳۹۷ به این سوست. به گفته آقای اوجی، ایران هم اکنون ۱۹۰ میلیون بشکه نفت و میعانات بیشتر از سال ۹۹ و ۸۳ میلیون بشکه هم بیشتر از سال ۱۴۰۰ می‌فروشد و تمام پول آن را هم دریافت کرده است.
 اوجی مدعی شد که طی ۱۱ ماه گذشته بالغ بر ۱۴ میلیارد دلار ارز فروش نفت و میعانات در سامانه نیما و اکنون در مرکز مبادله ایران عرضه شده است.
 در سال ۱۴۰۱ و طبق ادعای دولتمردان دولت ابراهیم رئیسی، در ظاهر میزان تولید نفت ایران افزایش داشته است. هر چند قرار بود روزانه ۲۰۰ هزار بشکه، ظرفیت تولید نفت ایران افزایش یابد، اما این هدف عملیاتی نشد.
 شفافیت اصل فراموش شده اقتصاد ایران است. میزان دقیق فروش نفت به بهانه دور زدن تحریم ها، هیچ وقت رسما اعلام نمی‌شود و همزمان این وضعیت، فرصت را برای فساد اقتصادی به شکل قابل توجهی افزایش داده است.
 به بیان دیگر، اگرچه جمهوری اسلامی از درآمد قابل توجه فروش نفت بهره‌مند است اما دقیقا روشن نیست که چه مقدار از این پول سرانجام از خزانه دولت سردرمی‌آورد.
 شفافیت اقتصادی در ارتباط با فروش نفت به این نگرانی در میان مقام‌های جمهوری اسلامی دامن می‌زند که واشنگتن، با ردگیری معاملات و تحت فشار قراردادن خریداران، از میزان فرو‍ش نفت ایران بکاهد.
"
204,اقتصاد,دولت کوبا راه‌پیمایی روز جهانی کارگر را به دلیل کمبود سوخت لغو کرد,اقتصاد جهان |  کوبا | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 حزب کمونیست کوبا راه‌پیمایی روز جهانی کارگر، اول ماه مه، را به دلیل کمبود شدید سوخت لغو کرد.
 هر سال صدها هزار نفر با اتوبوس خود را به میدان انقلاب هاوانا می‌رسانند تا در مراسم روز جهانی کارگر شرکت کنند.
 پس از انقلاب ۱۹۵۹ این اولین بار است که این جشن به دلایل اقتصادی لغو می‌شود. این رویداد، تنها در سال‌های ۲۰۲۰ و ۲۰۲۱ به دلیل همه‌گیری کرونا لغو شده بود.
 در هفته‌های اخیر این جزیره با کمبود بنزین و گازوئیل دست و پنجه نرم می‌کند، رانندگان مجبورند ساعت‌ها در صف‌های طولانی در پمپ بنزین‌ها منتظر بمانند.
 چند هفته پیش میگل دیاز-کانل، رئیس جمهور کوبا، گفته بود تنها دو سوم سوخت مورد نیاز وارد کشور شده چون شرکت‌های نفت‌وگاز طرف قرارداد، به تعهدات خود عمل نکرده‌اند.
 کوبا منابع نفت خام سبک دارد اما کیفیت ان پایین است و تحریم‌های آمریکا مانعی بزرگ در ایجاد تاسیسات لازم برای پالایش آن است.
 بزرگترین تامین‌کننده نفت خام باکیفیت در سال‌های اخیر ونزوئلا بوده اما اخیرا صادراتش به کوبا ۵۰ درصد کاهش یافته است.
 به گفته کارشناسان، با توجه به بحران اقصادی، ونزوئلا قادر به حمایت همه‌جانبه از شریک استراتژیک و سوسیالیست خود نیست.
 به گزارش روزنامه اسپانیایی «ال پایس»، میانگین حقوق ماهیانه در کوبا ۱۵۰ تا ۲۰۰ دلار است و قیمت یک لیتر روغن پخت‌و‌پز ۳۰ دلار.
 دولت کوبا تحریم‌های کمرشکن آمریکا را مقصر می‌داند و اقتصاد سوسیالیستی با کنترل متمرکز دولت را همچنان بهترین راه اداره کشور.
 هر سال برای مراسم روز اول ماه مه، دولت کارگران را از سراسر کشور به هاوانا می‌آورد اما امسال کمبود بنزین و گازوئیل آن را ناممکن کرده است.
 با اینحال انتظار می‌رود مراسم و راهپیمایی‌های روز جهانی کارگر امسال محلی‌تر و در ابعاد کوچک‌تر برگزار ‌شوند.
"
205,اقتصاد,جهان خودرو؛ رونمایی از آخرین مدل بنزینی بنز کلاس E,صنعت خودرو | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 این هفته در جهان خودرو: فن‌آوری‌های تازه در نسل جدید بنز کلاس E، شاسی‌بلندهای جدید تویوتا برای بازار چین، مدل جدید الکتریکی کوپرا و یک رقیبت تازه چینی برای تسلا
 مرسدس-بنز نسل جدیدی از کلاس E رونمایی کرد که آخرین مدل این کلاس است که با موتور درون‌سوز ساخته می‌شود. بنز می‌گوید دیگر مدل جدیدی بر روی پلتفرم بنزینی و دیزل عرضه نخواهد کرد و نسل بعدی کلاس E الکتریکی خواهد بود.
 ظاهر نسل ششم کلاس E فرق بنیادی با نسل قبل ندارد و تفاوت در فن‌آوری‌های جدیدی است که به ماشین اضافه شده است. با اینکه جلوپنجره جدید کلاس E شبیه به مدل‌های الکتریکی بنز است، اما طراحان بنز تلاش کرده‌اند تا ماشین شبیه سدان الکتریکی EQE نباشد.
 بنز در نسل جدید کلاس E بیشتر فن‌آوری‌های لوکس‌ترین مدلش‌، کلاس S، را ارائه کرده است. از جمله فن‌آوری خودرانی که در پارکینگ‌های طبقاتی پس از پیاده شدن سرنشینان ماشین را پارک می‌کند. ماشین مانند کلاس S سه نمایشگر دارد که یکی از آنها روبروی سرنشین کنار راننده است.
 امکان نمایش فیلم و بازی‌های ویدیویی به این نمایشگرها اضافه شده و سرنشینان می‌توانند از طریق دوربین روی داشبورد تماس تصویری بگیرند. ماشین با دوربین‌های داخل اتاق راننده را مرتب رصد می‌کند و اگر علائم خستگی نشان دهد به او هشدار می‌دهد.
 همه مدل‌های کلاس E هیبرید یا هیبرید-الکتریکی هستند. قوی‌ترین مدل هیبرید-الکتریکی ۳۸۱ اسب بخار نیرو دارد و می‌تواند تا ۱۰۰ کیلومتر با نیروی باتری حرکت کند. شارژ باتری‌های این مدل با شارژر سریع نیم ساعت طول می‌کشد.
 نسل جدید کلاس E در آلمان و چین تولید شده و زمستان آینده به بازار خواهد آمد. قیمت ماشین اعلام نشده، اما پیش‌بینی می‌شود ارزان‌ترین مدل حدود ۶۰ هزار دلار باشد. این ماشین با ب‌ام‌و سری ۵ رقابت می‌کند که قرار است نسل جدیدش ماه آینده رونمایی شود. آئودی A6 هم از رقیبان اصلی کلاس E است.
 بنز تا پایان دهه جاری میلادی ۴۴ میلیارد دلار در ساخت ماشین‌های الکتریکی سرمایه‌گذاری خواهد کرد. این شرکت اعلام کرده که تا سال ۲۰۳۰ تلاش خواهد کرد که همه مدل‌هایش را الکتریکی کند.
 تویوتا در نمایشگاه شانگهای دو کانسپت از شاسی‌بلندهایی نمایش داد که قرار است سال آینده در چین تولید شوند. این دو ماشین مدل‌های جدیدی از زیرمجموعه bZ تویوتا هستند و هر دو موتور الکتریکی دارند.
 کانسپت اول ماشین اسپرت شاسی‌بلندی است که با همکاری دو کارخانه چینی BYD و FAW تولید می‌شود. اطلاعاتی درباره قوای محرکه ماشین منتشر نشده، اما به احتمال زیاد روی پلتفرمی ساخته می‌شود که تویوتا پیش‌تر برای اولین مدل الکتریکی bZ4 ساخته است.
 تویوتا می‌گوید ماشین را برای جوانان طراحی کرده و به فن‌آوری‌هایی مجهز است که در هدایت خودرو به راننده کمک می‌کنند. اتاق ماشین ساده است و به جز دو نمایشگر، چیز دیگری روی داشبورد نیست.
 کانسپت دوم شاسی‌بلند بزرگ‌تری است که قرار است با همکاری شریک دیگر چینی تویوتا به نام GAC تولید شود. هدف تویوتا از تولید این ماشین جذب خانواده‌ها است. ظاهر ماشین ساده است و تویوتا می‌گوید طراحانش بر فراهم کردن اتاقی بزرگ و افزایش ایمنی سرنشینان تمرکز کرده‌اند.
 تویوتا می‌خواهد تا سال ۲۰۲۶ ده مدل الکتریکی به بازار چین عرضه کند. برخی از این مدل‌ها در بازارهای دیگر هم عرضه خواهد شد.
 کوپرا، زیرمجموعه اسپانیایی گروه خودروسازی فولکس‌واگن یک شاسی‌بلند الکتریکی جدید به محصولاتش اضافه کرد. کوپرا تاواسکان دومین مدل الکتریکی کوپرا است و قرار است در کارخانه فولکس‌واگن در چین تولید شود.
 تاواسکان برداشتی اسپرت از پلتفرم الکتریکی MEB فولکس‌واگن است و از شاسی‌بلندهای فولکس‌واگن که با همین پلتفرم ساخته شده چابک‌تر است. ظاهر ماشین با هدف جذب جوانان طراحی شده است.
 قوی‌ترین مدل دو موتور الکتریکی دارد که در مجموع ۳۴۰ اسب بخار نیرو تولید می‌کند. کوپرا می‌گوید تاواسکان با هر بار شارژ تا ۵۴۹ کیلومتر حرکت می‌کند. شتاب صفر تا ۱۰۰ کیلومتر در ساعتش ۵.۶ ثانیه اعلام شده است.
 اتاق ماشین از مدل‌های مشابه فولکس‌واگن لوکس‌تر و اسپرت‌تر است. از جمله امکانات لوکس سیستم صوتی است که دوازده بلندگو دارد و با همکاری شرکت آلمانی سنهایزر ساخته شده که از نام‌های مشهور در طراحی سیستم‌های صوتی با کیفیت بالا است.
 تاوسکان سال آینده به بازار خواهد آمد. قیمت ماشین هنوز اعلام نشده، اما از محصولات فولکس‌واگن گران‌تر خواهد بود و پیش‌بینی می‌شود قیمت پایه‌اش حدود ۶۰ هزار دلار باشد.
 اکس‌پنگ (XPeng)، خودروساز چینی، یک شاسی‌بلند الکتریکی جدید در نمایشگاه شانگهای رونمایی کرد. اکس‌پنگ G6 پنجمین مدل این خودروساز نوپا است و با تسلا مدل Y رقابت می‌کند.
 اکس‌پنگ می‌گوید G6 یک شاسی‌بلند لوکس است، اما قیمتش از ماشین‌های لوکس بسیار کمتر خواهد بود. ظاهر ماشین شبیه به مدل‌های دیگر کارخانه، ساده، مدرن و اسپرت است. G6 بر روی پلتفرمی کاملا جدید ساخته شده که به کارخانه اجازه داده فن‌آوری‌های تازه‌ای را به مشتریان ارائه کند.
 ماشین تقریبا همه فن‌آوری‌های مدرن را دارد. از جمله سیستم خودرانی که شبیه به سیستم خودران تسلا به راننده کمک می‌کند ماشین را کنترل کند. اکس‌پنگ می‌گوید که G6 با هر بار شارژ تا ۷۵۵ کیلومتر حرکت می‌کند. به گفته کارخانه سیستم شارژ آنقدر سریع است که می‌تواند ظرف ده دقیقه باتری‌ها را به اندازه ۳۰۰ کیلومتر شارژ کند. قیمت ماشین هنوز اعلام نشده، اما پیش‌بینی می‌شود ارزان‌ترین مدل حدود ۳۵ هزار دلار باشد.
 اکس‌پنگ در سال ۲۰۱۴ و با پشتیبانی سرمایه‌گذاران مشهوری از جمله فروشگاه اینترنتی علی‌بابا تاسیس شد. هدف این شرکت ساخت ماشین‌های الکتریکی لوکسی است که از نظر کیفیت و قیمت با محصولات شرکت‌های خارجی مثل تسلا رقابت کند.
 اوضاع اقتصادی اکس‌پنگ خوب نیست و به موفقیت G6 به شدت نیاز دارد. اکس‌پنگ در بازپرداخت وام‌هایش به دردسر افتاده و فروشش رو به کاهش است. این کارخانه اعلام کرده که پس از چین، شاسی‌بلند جدیدش را در بازارهای دیگر هم خواهد فروخت.
"
206,اقتصاد,بازداشت چند فعال صنفی و کارگری و «اخراج خاموش» ۴ هزار کارگر پارس جنوبی در آستانه روز جهانی کارگر,جامعه ایران |  قوه قضائیه ایران |  اعتراضات ایران ۱۴۰۱ |  آیت الله خامنه ای |  ایران |  اقتصاد ایران | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 در آستانه اول ماه مه، روز جهانی کارگر، شماری از فعالان صنفی و کارگری در ایران بازداشت شده‌اند. همچنین از میان کارگران فصلی اعتصابی در پارس جنوبی، چهار هزار نفر از آنان شغلشان را از دست داده و با کارگران جدید جایگزین می‌شوند.
 فعالان کارگری در ایران می‌گویند جمعه شب و در جریان دیدار فعالان مدنی و صنفی با خانواده محمد حبیبی، معلم زندانی و سخنگوی کانون صنفی معلمان، ماموران به خانه او یورش بردند و ضمن درگیری، توهین و کتک، شماری از حاضران را بازداشت کردند.
 گفته شده برخوردها به وخامت حال چند نفر و انتقال آنها به بیمارستان انجامیده است.
 شورای هماهنگی تشکل های صنفی فرهنگیان اعلام کرده است که «در جریان این بازداشت یکی از خانم‌های معلم دچار حمله قلبی شد و در بیمارستان بستری گردیده است.»
 شورای بازنشستگان ایران شمار بازداشتی‌ها را ۱۲ نفر اعلام کرده و گفته سه یا چهار به بیمارستان و بقیه به زندان اوین منتقل شده‌اند.
 ریحانه انصاری‌نژاد، آنیشا اسدالهی، سروناز احمدی، حسن ابراهیمی، هیراد پیربداقی، ژاله روحزاد، کامیار فکور، عسل محمدی و اولدوز هاشمی شماری از بازداشت‌شدگان هستند که برخی از آنان در ماه‌های گذشته هم زندانی بوده‌اند.
 بنا به گزارش‌ها خدیجه پاک‌ضمیر، همسر محمد حبیبی که خود نیز در جنبش معلمان فعال بوده، جزو بازداشت‌شدگان بوده اما پس از ساعاتی آزاد شده است.
 شورای هماهنگی تشکل های صنفی فرهنگیان می‌گوید آقای حبیبی روز شنبه اجازه تماس تلفنی با خانواده یافته و گفته «کماکان در انفرادی است.»
 ده‌ها نفر از فعالان جنبش معلمان ایران در سال‌های اخیر به زندان افتاده‌اند.
 معلمان معترض در این سال‌ها اعتصاب‌ها و تجمع‌هایی در اعتراض به وضعیت معیشتی خود، خصوصی‌سازی آموزش و آموزش ایدئولوژیک برگزار کرده‌اند.
 موج مسمومیت زنجیره‌ای دانش‌آموزان دختر هم واکنش آنان را به دنبال داشته است.
 فعالان صنفی و کارگری در ایران اجازه فعالیت آزادانه را ندارند. دستگاه‌های قضایی و امنیتی ایران در سال‌های گذشته هم فعالان کارگری و سندیکایی را در آستانه روز جهانی کارگر هدف قرار داده‌اند.
 در حالی که فعالان کارگری در آستانه روز کارگر بازداشت شده‌اند، آیت‌الله علی خامنه‌ای، رهبر حکومت، امروز، شنبه، برنامه‌ای تحت عنوان «دیدار کارگران با رهبر انقلاب» داشته و در آن از همراهی ادعایی طبقه کارگر با حکومت ستایش کرده است.
 او با تکرار مضمون مداخله دشمنان خارجی مدعی شده که «خیلی سعی کردند جامعه‌ کارگری را در مقابل نظام قرار بدهند، اما نتوانستند بعد از این هم دارند تلاش می‌کنند. همین الان دارند تلاش می‌کنند، حالا و در آینده هم به حول و قوه‌ی الهی نخواهند توانست.»
 آقای خامنه‌ای گفته: «خوشبختانه در همه قضایای اعتراضی، جامعه کارگری با مرزبندی و اعلام مرزبندی با دشمن و تأکید بر همراهی و رفاقت با نظام نگذاشته است بدخواهان از اعتراض و تجمع سوء استفاده کنند.»
 او همچنین گفته است باورهای مذهبی می‌تواند به تنظیم روابط میان کارگران و سرمایه‌داران کمک کند.
 آقای خامنه‌ای گفته: «کارآفرین و کارگر هر دو به یکدیگر احتیاج دارند و بر خلاف کمونیست‌ها که با دروغ و شعارِ بدون عمل، به دنبال ایجاد فضای جنگ و تضاد در روابط کار بودند، آنچه موجب تأمین سهم عادلانه در روابط کار می‌شود، انصاف، همراهی، همدلی و ناظر دانستن خدا است.»
 به دنبال چند روز اعتصاب کارگران پیمانی و پروژه‌ای در واحدهای مختلف نفت، گاز و پتروشیمی ایران، مدیرعامل منطقه ویژه اقتصادی پارس خبر اخراج چهار هزار کارگر پارس جنوبی را تایید کرده است.
 سخاوت اسدی با استفاده از لفظ جایگزینی به جای اخراج به ایرنا گفته است: « در هشت طرح پتروشيمی اين منطقه تعدادی از كارگران فصلی به دليل مشكلات معيشتی اعتصاب كردند كه با پايان مهلت قانونی، ۴ هزار نفر از آنها با كارگران جديد جايگزين مي‌شوند.»
 آقای اسدی تایید کرده که «این کارگران تقاضاهایی داشتند که برخی به حق بود» اما امکان قانونی تحقق برخی از خواسته‌ها وجود نداشت. او اعتصاب کارگران را «ترک کار» توصیف کرده و گفته این اقدام «با تحریک و تهدید برخی افراد معاند اتفاق افتاد».
 روزنامه اعتماد در گزارشی نوشته: «تعداد كارگران معترض تا ۱۰ هزار نفر هم بوده و اين اعتراض‌ها عمدتا مربوط به كارگران بخش پيمانكاری صنعت نفت و رده شغلی كارگران اخراجی نيز جوشكار، آرماتوربند، قالب‌بند، رنگ‌كار، عايق‌كار و داربست‌بند بوده است.»
 شورای سازماندهی اعتراضات کارگران پیمانی نفت با تاکید با ادامه اعتصابات در این حوزه در بیانیه‌ای گفته: «از فراخوان ۴۸ تشکل و گروه از دانشگاه‌ها و جوانان محلات و نهادهای دفاع از حقوق زن و دانش آموزی به اعتراضات و اعتصابات گسترده در روز جهانی کارگر استقبال می‌کنیم... و همه مردم را به اعتراض و اعتصاب در این روز اعتراضی سراسری فرا می‌خوانیم.»
 روز شنبه هم ادامه اعتراضات و اعتصابات کارگری در ایران گزارش شده است.
 از جمله کارگران نیروگاه منتظری در اصفهان در اعتراض به عدم دریافت حقوق و مزایای پرسنلی دست به اعتصاب زده‌اند.
"
207,اقتصاد,فروش خودروهای برقی امسال «۳۵ درصد جهش خواهد کرد»,فن‌آوری |  تغییرات اقلیمی |  صنعت خودرو |  چین |  ایالات متحده آمریکا |  اروپا | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 سازمان بین‌المللی انرژی (آی ای اِی) پیش‌بینی کرده است که امسال از هر پنج اتومبیلی که در جهان فروخته می‌شود تقریبا یکی الکتریکی خواهد بود و تا اواسط دهه جاری میلادی قیمت مدل‌های کوچکتر برقی با خودروهای سنتی رقابت خواهد کرد.
 براساس این گزارش انتظار می‌رود فروش خودروهای برقی در جهان امسال ۳۵ درصد جهش کند و به ۱۴ میلیون دستگاه برسد که ۱۸ درصد کل بازار خودروهای شخصی خواهد بود.
 این ادامه روندِ رشد استثنایی سال قبل است که شاهد فروش بیش از ۱۰ میلیون دستگاه خودروی برقی - یعنی ۱۴ درصد کل فروش - بود.
 در سال ۲۰۲۰ بیش از ۴ درصد خودروهایی که به فروش رفت برقی بود و در سال ۲۰۲۱ حدود ۹ درصد آنها.
 در این میان سه بازار برتری تام داشتند: چین، اروپا و آمریکا.
 سازمان بین‌المللی انرژی در گزارش تازه خود تحت عنوان «چشم انداز ۲۰۲۳ اتومبیل‌های برقی» که روز چهارشنبه منتشر کرد گفت که چین هم اکنون بزرگترین بازار این نوع خودروها در جهان است.
 این کشور ۶۰ درصد فروش خودروهای الکتریکی را به خود اختصاص داده است. به علاوه در سال گذشته میلادی ۳۵ درصد خودروهای برقی صادر شده در جهان از چین بود که ۱۰ درصد نسبت به ۲۰۲۱ افزایش داشت.
 این سازمان پیش‌بینی می‌کند که تا پایان دهه جاری چین - با ۴۰ درصد از سهم کل فروش - همچنان بزرگترین بازار این خودروها خواهد بود و بعد از آن اروپا با ۲۵ درصد و آمریکا با ۲۰ درصد در جایگاه بعدی قرار می‌گیرند.
 اروپا دومین بازار بزرگ این اتومبیل‌ها بود، به طوری که در سال ۲۰۲۲ رشدی ۱۵ درصدی را در زمینه فروش تجربه کرد - یعنی بیش از یک پنجم اتومبیل‌های خریداری شده در اروپا برقی بود.
 سومین بازار بزرگ جهان آمریکا بود که فروش این اتومبیل‌ها سال قبل در آن ۵۵ درصد جهش کرد.
 براساس این گزارش فروش این خودروها در خارج از این سه بازار عمدتا کم بود، اما در سال ۲۰۲۲ در هند، تایلند و اندونزی رشد کرد. همچنین بیش از نیمی از سه‌چرخه‌هایی که در سال ۲۰۲۲ در هند ثبت شد برقی بودند.
 فاتح بیرول، مدیرعامل این آژانس، گفت که دولت‌ها به دلایل مختلف از جمله کمک به محیط زیست و کاهش اتکا به نفت روی اتومبیل‌های برقی سرمایه‌گذاری می‌کنند.
 او گفت که روند برقی شدن خودروها باعث کاهش مصرف نفت به میزان روزانه ۵ میلیون بشکه تا ۲۰۳۰ خواهد شد.
 این سازمان می‌گوید شمار مدل‌های الکتریکی موجود در سال ۲۰۲۲ به ۵۰۰ نوع رسید که دو برابر گزینه‌های موجود در سال ۲۰۱۸ بود.
 در این گزارش آمده است که ظرفیت تولید باتری تا سال ۲۰۳۰ - براساس اعلامیه شرکت‌ها - برای برآورده کردن تقاضا کافی خواهد بود. این سازمان تعهد دولت‌ها برای کاهش دی اکسید کربن را مبنای رشد تقاضا قرار داده است.
 سازمان بین‌المللی انرژی پیش‌بینی می‌کند که تا سال ۲۰۳۰ میزان فروش این خودروها به ۳۵ درصد برسد که ده درصد بالاتر از پیش‌بینی قبلی این سازمان است.
 بازار خودروهای برقی در آمریکا به سرعت در حال رشد بوده است، به طوری که فروش آنها از ۴.۳ درصد در ژانویه ۲۰۲۲ به ۷ درصد در ژانویه ۲۰۲۳ رسید.
 در آمریکا شرکت تسلا بیش از نیمی از بازار الکتریکی را در اختیار دارد، اما سایر خودروسازان هم به تدریج درحال عرضه انواع مدل‌های تمام برقی هستند.
 هیوندای، کیا، فورد، جنرال موتورز، نیسان و فولکس واگن از جمله شرکت‌هایی هستند که بر فروش شاسی بلندهای «کامپکت» و «کراس اوور» که با هر شارژ بیش از ۴۰۰ کیلومتر راه می‌روند تمرکز دارند. شرکت‌های فورد و ریویان هم وانت‌های برقی با برد زیاد عرضه کرده‌اند.
 در سال های اخیر بعد از شروع همه گیری کرونا بازار آمریکا شاهد افزایش تقریبا بی‌سابقه قیمت خودرو بود. به خصوص در دوران پایانی همه‌گیری کمبود تراشه این صنعت را زمین‌گیر کرد که از دلایل کمبود اتومبیل و جهش قیمت بود.
 به گزارش شرکت «کاکس اتوموتیو» قیمت میانگین خودرو در آمریکا قبل از همه گیری کووید حدود ۳۸ هزار دلار بود اما در فوریه ۲۰۲۲ رکورد تازه ۴۹ هزار دلار را ثبت کرد. در همان زمان - فوریه ۲۰۲۲ - میانگین قیمت یک خودروی تمام برقی در آمریکا بیش از ۵۸ هزار دلار بود.
 اما در ماه‌های اخیر قیمت خودروهای احتراقی و برقی هر دو درحال کاهش بوده است.
 تسلا که فقط اتومبیل برقی تولید می‌کند در سال جاری با تخفیف و کاهش قابل توجه قیمت، بازار را تحت تاثیر زیادی قرار داد و سایر شرکت‌ها را به ارائه تخفیف واداشت.
 به علاوه دولت فدرال مشوق‌های مالی قابل توجهی برای خودروهای برقی در نظر گرفته که البته بستگی زیادی به محل تولید آنها دارد.
 در این میان کالیفرنیا از نظر فروش این خودروها پیشتاز است.
 به گزارش «کمیسیون انرژی کالیفرنیا» ۲۱ درصد خودرو و وانت‌های خریداری شده در این ایالت برقی بود که خیلی بالاتر از سهم آن در کل آمریکاست. این شامل اتومبیل‌های تمام برقی، هیبریدی قابل شارژ (چند ده کیلومتر حرکت با شارژ پیش از انتقال به موتور هیبریدی) و خودروهای مجهز به موتور سوخت هیدروژنی می‌شود.
 براساس این گزارش شمار خودروهای بدون تصاعد که در جاده‌های کالیفرنیا تردد می کنند اکنون به بیش از یک و نیم میلیون دستگاه رسیده است.
 کالیفرنیا قصد داشت تا ۲۰۲۵ شمار خودروهای بدون تصاعد را به ۱.۵ میلیون دستگاه افزایش دهد که حالا تقریبا دو سال زودتر به این هدف رسیده است. نزدیک به نیمی از اینها در سال‌های ۲۰۲۱ و ۲۰۲۲ خریداری شده است.
 کارشناسان می‌گویند تنوع زیاد در بازار، مشوق‌های فدرال و ایالتی و افزایش شمار ایستگاه‌های شارژ از عوامل این رشد است.
 کالیفرنیا قصد دارد شمار این اتومبیل‌ها تا ۲۰۳۰ به ۵ میلیون برد و فروش خودروهای شخصی با موتور احتراقی را از سال ۲۰۳۵ ممنوع خواهد کرد.
 آژانس بین المللی انرژی گفت که در آمریکا قانون «آی آر اِی» (کاهش تورم) که دولت جو بایدن وضع کرده و مقررات «خودروهای پیشرفته پاکیزه ۲ کالیفرنیا» که شماری از سایر ایالت‌ها آن را اتخاذ کرده‌اند می‌تواند سهم فروش خودروهای برقی در این کشور را تا سال ۲۰۳۰ به ۵۰ درصد برساند.
"
208,اقتصاد,تکرار وعده‌های رئیسی درباره مسکن و اشتغال؛ «اگر دولت‌های قبلی خانه می‌ساختند امروز مشکل نداشتیم»,بیکاری |  اشتغال |  ایران |  تورم |  بازار مسکن |  اقتصاد ایران | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 ابراهیم رئیسی، رئیس‌جمهور ایران، در جریان سفری به خوزستان وعده‌های خود درباره بهبود وضعیت مسکن و اشتغال در ایران را تکرار کرده، بدون آنکه توضیحی درباره وضعیت وخیم اقتصادی جاری بدهد.
 او از جمله مضمون ساخت یک میلیون واحد مسکونی در سال را تکرار کرده، هرچند به نظر می‌رسد در پی تعدیل موضعش در این زمینه بوده است.
 آقای رئیسی گفته: «باید در هر سال یک میلیون مسکن ایجاد می‌شد، در همه سال‌ها، در مجلس هم قانون شد. دولت‌های گذشته باید یک میلیون مسکن را ایجاد می‌کردند، اگر می‌کردند امروز بحران مسکن نداشتیم.»
 ساخت سالانه یک میلیون واحد مسکونی جزو وعده‌های ابراهیم رئیسی در زمان به قدرت رسیدن بود و مجلس اصولگرا هم قانون جهش تولید مسکن را در مهر ۱۴۰۰ تصویب کرد، یعنی برخلاف گفته آقای رئیسی دولت‌های قبلی وظیفه قانونی برای ساخت یک میلیون واحد مسکونی نداشتند.
 این وعده یک میلیونی از آغاز با تردید اقتصاددانان و دیگر کارشناسان روبرو بوده و در عمل هم با گذشت دو سال از ریاست جمهوری ابراهیم رئیسی نشانه‌ای از تحقق آن به چشم نمی‌خورد.
 آقای رئیسی بدون ارائه توضیحی درباره شکست دولتش در اجرای وعده تحویل یک میلیون واحد مسکونی در هر سال، در سخنرانی خود در شادگان گفت: «ظرفیت‌های خوبی برای رفع مشکل مسکن از جمله زمین کافی داریم که باید از این ظرفیت‌ها به شکل مناسب استفاده شود.»
 روز گذشته هم او مضمون مشابهی را در اندیمشک تکرار کرد و گفت باید «واگذاری زمین و پرداخت تسهیلات به متقاضیان مسکن در اسرع وقت انجام شود.»
 سیاست واگذاری زمین برای رشد عرضه مسکن پیش از این هم در ایران اجرا شده و از جمله محمود احمدی‌نژاد، رئیس جمهور اسبق، با طرح «مسکن مهر» برنامه مشابهی را پیش برد که منتقدان فراوانی داشت.
 آقای رئیسی وعده داده که دولتش «مهار تورم را از راه رشد تولید دنبال خواهد کرد»، اما سیاستگذاری‌های مشخص خود برای رشد تولید را اعلام نکرده است.
 او به طور مشابهی گفته موضوع اشتغال اهمیت دارد و دولتش برای رفع مشکل بیکاری «هر گونه حمایت لازم را انجام خواهد داد».
 ابراهیم رئیسی با تاکید بر موضوع اشتغال گفته: «برای رفع مشکلات خوز‌ستان، اگر لازم باشد ۷۰ بار دیگر در این استان حضور می‌یابم.»
 آقای رئیسی به جز تاکید کلی درباره اشتغال و وعده ده‌ها بار سفر شخصی به خوزستان، برنامه مشخصی برای مواجهه با بحران بیکاری ارائه نکرده است.
 او شب پنجشنبه در جلسه‌ای با روحانیون و چهره‌هایی از عشایر و طوایف خوزستان گفته: «کمبودها و کاستی‌ها در استان خوزستان مربوط به امروز نیست، اما دولت خود را موظف به جبران آنها می‌داند.»
 با وجود آنکه خوزستان مرکز برخی از مهمترین فعالیت‌های اقتصادی ایران، از استخراج و پالایش نفت و گاز، پتروشیمی یا صنعت فولاد گرفته تا کشاورزی صنعتی است، این استان با نرخ ۱۱/۴ درصد بیکاری جزو پنج استان با بالاترین سطح بیکاری در ایران است.
"
209,اقتصاد,پدر عراقی، شرکت نفتی بی‌پی را مسئول مرگ پسرش می‌داند,نفت و گاز |  تغییرات اقلیمی |  عراق | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 پدری که پسرش جوانش در اثر سرطان درگذشته شرکت نفتی بی‌پی را مسئول بیماری و مرگ او دانسته است. او در نشست مجمع عمومی سالانه این شرکت به نقل از یک پزشک گفت که احتمال دارد بیماری پسرش نتیجه وجود مواد ناشی از اشتعال گاز در میدان‌های نفتی عراق باشد و افزود که در این منطقه «سرطان چنان شایع است که به ابتلای به آنفلوانز شبیه شده است.»
 علی حسین جلود نتیجه یافته‌هایش در مورد ارتباط احتمالی سرطان خود با میزان بالای آلاینده‌های مرتبط با این بیماری در یک میدان نفتی بی‌پی را در اختیار یک برنامه تحقیقاتی بی‌بی‌سی قرار داده است.
 او روز ۲۱ آوریل در اثر سرطان خون درگذشت.
 بی‌پی اعلام کرد که مراتب همدردی خود را به خانواده او ابلاغ کرده است.
 حسین جلود، پدر علی حسین، به بی‌بی‌سی گفته است که جان پسرش قربانی سود بی‌سابقه بی‌پی شده است.
 پزشک معالج علی حسین گفته که احتمالا بیماری او نتیجه وجود سطح بالای آلاینده‌ها در منطقه بوده است.
 تحقیقات بخش عربی بی‌بی‌سی نشان داده که جوامع عراقی ساکن اطراف میدان‌های نفتی که در آنها گاز خروجی از چاه‌های نفت سوزانده می‌شود در معرض ابتلای به سرطان خون قرار دارند.
 «مشعل‌سوزی» یا همان سوزاندن و به هدر دادن گاز تولید شده در حفاری نفتی آلاینده‌هایی را تولید می‌کند که با ابتلای به سرطان مرتبط دانسته شده است.
 در میدان نفتی رمیله مشعل‌سوزی در فاصله‌ای کمتر از ۲۰۰۰ متری محل زندگی حسین جلود صورت می‌گیرد که ناقض قوانین عراق است. این قوانین شرکت‌های نفتی را ملزم می‌کند که باید بین محل مشعل‌سوزی و مناطق مسکونی حداقل ۱۰ کیلومتر فاصله باشد.
 بی‌بی‌سی شرکت‌های نفتی بی‌پی و انی را به عنوان شرکت‌های اصلی فعال در برخی از بزرگترین میدان‌های نفتی عراق در جنوب‌شرق این کشور شناسایی کرده است.
 آقای جلود که از طریق وب‌کم از جنوب عراق و با استفاده از مترجم در جلسه مجمع سالانه بی‌پی سخن می‌گفت اظهار داشت که به نمایندگی از سوی پسرش سخن می‌گوید که قبل از برگزاری این نشست درگذشت.
 آقای جلود شرایط زندگی خود را برای هیئت مدیره بی‌پی توضیح داد.
 او گفت: «از جلوی در خانه من می‌توان دود سیاه ناشی از مشعول‌سوزی در ۲۴ ساعت شبانه‌روز را دید و بوی مواد شیمیایی سمی حاصل از آن را استشمام کرد.»
 او گفت «گاهی اوقات آنقدر تنفس سخت می‌شود که به نظر می‌رسد از آسمان نفت می‌بارد» و افزود: «در اینجا سرطان آنقدر شایع است که شبیه ابتلای به آنفولانزا شده است.»
 علی از ۱۵ سالگی به این بیماری مبتلا بود.
 مردمی که در نزدکی برخی از بزرگترین میدان‌های نفتی جهان در بصره در ، جنوب شرق عراق، مانند رمیله، قرنه غربی، زبیر و نهر عمر، زندگی می‌کنند از مدت‌ها پیش این احساس را داشتند که موارد ابتلای به سرطان خون در میان کودکان رو به افزایش بوده است.
 یک سند رسمی که در اختیار گروه تحقیقی بی‌بی‌سی قرار گرفته نشان می‌دهد که طی پنج سال گذشته موارد ابتلای به سرطان خون در این منطقه ۲۰ درصد افزایش داشته که با افزایش مشعل‌سوزی همزمان بوده است.
 آقای جلود توضیح داد که بزرگترین آرزوی علی این بود که مشعل‌سوزی و آلودگی ناشی از آن متوقف شود.
 او گفت: «علی عاشق طبیعت بود، مکان مورد علاقه‌اش در جهان باغچه‌اش بود و آرزو می‌کرد بچه ها بتوانند از بازی و تنفس در فضای آزاد و پاک لذت ببرند.»
 مدیریت شرکت بی‌پی در گزارش خود به مجمع عمومی گفت که به برنامه کاهش مشعل‌سوزی در رمیله ادامه می‌دهد.
 تحقیقات بی‌بی‌سی همچنین تولید میلیون‌ها تن گازهای گلخانه‌ای اعلام‌نشده ناشی از مشعل‌سوزی در میدان‌های نفتی مرتبط با شرکت‌های نفتی بی‌پی، شورون، اگسون‌موبیل، انی و شل را نشان داده است.
 روز پنجشنبه، برخی از بزرگترین صندوق‌های بازنشستگی بریتانیا به انتصاب مجدد هلگه لوند به عنوان مدیرعامل بی‌پی رای منفی دادند و گفتند که سیاست او باعث تضعیف برنامه شرکت در زمینه کاهش آلودگی آب و هوا شده اما اکثر سهامداران از او حمایت کردند.
 اخیرا این شرکت بزرگ نفتی هدف خود در زمینه کاهش میزان انتشار گازهای گلخانه‌ای را مورد تجدید نظر قرار داده و کمترکرد.
 علاوه بر آرای مخالف، معترضان به فعالیت ناکافی شرکت در زمینه مقابله با گرمایش زمین در روند جلسه اختلالاتی را ایجاد کردند.
 بی‌پی گفت که برای «چالش و تعامل سازنده» ارزش قائل است.
 پنج صندوق بازنشستگی - شامل صندوق نست، طرح بازنشستگی دانشگاهی و دیگران، نگران آن هستند که با حرکت جهان به سوی کاهش آلودگی ناشی از سوخت فسیلی و مقابله با تولید گازهای گلخانه‌ای، ممکن است سهام شرکت ارزش خود را به تدریج از دست بدهد و باعث ضرر این گروه از سهامداران شود.
 صندوق بازنشستگی نست که از جمله پنج صندوق بازنشستگی بود که به انتصاب مجدد آقای لوند رای منفی دادند، پس از دیدن مستند بی‌بی‌سی به نام «زیر آسمان آلوده» گفت که در مورد اقدامات ناکافی بی‌پی در زمینه مشعل‌سوزی نگران است.
 هر پنج صندوق بازنشستگی به بی‌بی‌سی گفتند که رای آنها به منزله اعتراض به اقدامات ناکافی این شرکت بوده است.
 صندوق‌های بازنشستگی ۴۴۰ میلیون پوند در بی‌پی سرمایه‌گذاری کرده‌اند که کمتر از ۱٪ از کل سهام شرکت را تشکیل می‌دهد. اما آنها مدیریت حقوق بازنشستگی بیش از یک سوم از کارگران و کارمندان در بریتانیا را در دست دارند و در نتیجه، از موقعیتی تاثیرگذار در افکار عمومی برخوردارند.
 شرکت انی گفته است که «هرگونه ادعایی در این مورد را که فعالیتهای آن سلامت مردم عراق را به خطر می‌اندازد به شدت رد می کند.»
"
210,اقتصاد,دوازده سناتور آمریکایی از جو بایدن خواستند اجازه دهد نفتکش‌های حامل نفت ایران توقیف شوند,تحریم ایران |  پرونده هسته ای ایران |  روابط ایران-آمریکا |  امور نظامی ایران |  ایران |  جو بایدن |  ایالات متحده آمریکا |  اقتصاد ایران | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 دوازده سناتور آمریکایی در نامه‌ای فراجناحی از جو بایدن،‌رئیس جمهوری این کشور خواسته‌اند به نهادهای فدرال اجازه دهد کشتی‌های حامل نفت و گاز ایران را توقیف کنند.
 تهیه‌کنندگان این نامه، سناتور جونی ارنست، جمهوری‌خواه، و ریچارد بلومنتال، سناتور دموکرات روز پنجشنبه - ۲۷ آوریل - به جو بایدن یادآوری کرده‌اند که دفتر ویژه کارآگاهان وزارت امنیت داخلی - HSI - طی یک سال گذشته حتی یک نفتکش ایرانی را هم توقیف نکرده‌اند.
 سناتورهای کنگره آمریکا می‌گویند ضوابط وضع شده در وزارت دارایی و دفتر ویژه ضبط اموال در این وزارتخانه، مانع عملیات دفتر کارآگاهان وزارت امنیت داخلی شده است.
 رویترز که خبر داده به نسخه‌ای از این نامه دسترسی پیدا کرده می‌گوید کاخ‌سفید هنوز واکنشی به این نامه و ادعای سناتورها ارنست و بلومنتال نشان نداده است.
 این دفتر که در سال ۲۰۱۹ در داخل وزارت امنیت داخلی آمریکا تاسیس شده به گفته سناتورهای آمریکایی توانسته بودند قبل از این صدها هزار بشکه نفت خام ایران به ارزش ۲۲۸ میلیون دلار که مرتبط با نیروی قدس سپاه پاسداران بوده را ضبط کند.
 درخواست رویترز از دفتر نمایندگی ایران در سازمان ملل متحد برای واکنش به این گزارش و نامه، تاکنون بی‌پاسخ مانده است.
 همزمان بنابر گزارش‌هایی که مقام‌ها در ایران هم آنها را تایید کرده‌اند، صادرات نفت ایران در ۶ ماه گذشته به بالاترین حد از زمان بازگشت تحریم‌های این کشور در سال ۲۰۱۸ و همزمان با خروج دونالد ترامپ از برجام، رسیده است.
 جواد اوجی، وزیر نفت ایران هم ماه گذشته تایید کرده بود که ایران در سال گذشته توانسته ۸۳ میلیون بشکه بیشتر از سال ۱۴۰۰ نفت صادر کند.
 این نامه‌ که در مجموع به امضای ۱۲ سناتور رسیده همزمان با انتشار خبری ارسال شد که طی آن ارتش آمریکا از توقیف یک نفتکش در خلیج عمان که با پرچم جزایر مارشال در حال حرکت بود توسط نیروی دریایی ارتش ایران گزارش داده بود.
 یکی از دستیاران سناتور ارنست در همین رابطه به رویترز گفته: «در حالی که ایران کشتی‌ها را توقیف می‌کند، برنامه ما (برای توقیف نفتکش‌ها ایران) کاملا بی‌رمق شده است».
 روز پنجشنبه - ۲۷ آوریل -ابتدا نیروی دریایی آمریکا خبر داد که ایران یک نفتکش عبوری را در دریای عمان توقیف کرده است.
 ناوگان پنجم نیروی دریایی ایالات متحده مستقر در بحرین در اعلامیه‌ای گفت شناورهای نظامی ایرانی نفتکش ادوانتج سوئیت را که با پرچم جزایر مارشال حرکت می‌کرد هنگام عبور از آب‌های بین‌المللی در نزدیکی تنگه هرمز در دریای عمان توقیف کردند.
 کمی بعد خبرگزاری‌های ایران خبر توقیف کشتی را تایید کرده‌اند اما گزارش دادند برخلاف آنچه در گزارش اولیه ارتش آمریکا مبنی بر نقش نیروی دریایی سپاه پاسداران در توقیف این نفتکش آمده بود، نیروی دریایی ارتش آن را توقیف کرده و به سمت آب‌های ساحلی ایران برده است.
 ساعتی بعد از انتشار این گزارش، ارتش آمریکا هم با اصلاح گزارش اولیه خود تایید کرد که توقیف این نفتکش بزرگ از سوی نیروی دریایی ارتش ایران صورت گرفته است.
 همزمان خبرگزاری‌ها ایرانی می‌گویند که کشتی پس از تصادم با یک شناور ایرانی در خلیج فارس موجب مفقود و مصدوم شدن چند خدمه ایرانی شده بود و نیروی دریایی ارتش ایران آن را شناسایی و توقیف کرد.
"
211,اقتصاد,تکذیب و تایید «خودروی شاسی‌بلند برای لغو استیضاح وزیر صمت»؛ نماینده تبریز: رئیسی هم در جریان بوده,صنعت خودرو |  مجلس ایران |  ایران |  فساد مالی در ایران |  اقتصاد ایران | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 در حالی که هم سخنگوی هیات رئیسه مجلس و هم وزارت صنعت، معدن و تجارت، موضوع تحویل خودرو برای منتفی شدن استیضاح رضا فاطمی‌امین را تکذیب کرده‌اند، یک نماینده مجلس شورای اسلامی این ادعا را تکرار و جزئیات بیشتری مطرح کرده است.
 احمد علیرضابیگی، نماینده تبریز، نه تنها موضوع تحویل ۷۰ تا ۷۵ خودروی شاسی بلند را تکرار کرده، بلکه گفته است ابراهیم رئیسی، رئیس جمهور هم در جریان این موضوع بوده است.
 این مواضع ضدونقیض در آستانه جلسه استیضاح آقای فاطمی‌امین اعلام می‌شود.
 قرار است رضا فاطمی‌امین، وزیر صنعت، معدن و تجارت، هفته آینده در مجلس شورای اسلامی استیضاح شود.
 استیضاح‌کنندگان او به ویژه منتقد وضعیت صنعت خودروسازی ایران هستند. واردات خودرو هم از دیگر موضوعات مورد اختلاف است.
 این دومین باری خواهد بود که آقای فاطمی‌امین در دوران دو ساله وزارتش استیضاح می‌شود. او چند بار هم برای توضیح درباره عملکردش به مجلس فراخوانده شده است.
 دو نماینده مجلس شورای اسلامی می‌گویند آقای فاطمی‌امین در استیضاح قبلی از طریق اعمال نفوذ و تحویل خودروهای شاسی بلند به ده‌ها نماینده رای مثبت آنها را جلب کرده است.
 احمد علیرضابیگی، نماینده تبریز، روز چهارشنبه در مصاحبه‌ای با ایلنا به طور تلویحی وزارت صمت را به رشوه دادن به نمایندگان متهم کرد.
 آقای علیرضابیگی گفت: «بنا ندارم از امتیازاتی که داده شده است صحبت کنم. اما خوب است هیات رییسه محترم مجلس شورای اسلامی بیاید تکلیف آن خودرو‌هایی که به نمایندگان داده شد را مشخص کند که چرا قریب به ۷۰ تا ۷۵ دستگاه خودرو در اختیار نمایندگان قرار گرفت و تکلیف و ارتباط آن را با موضوع استیضاح نمایندگان روشن کنند.»
 احمد رسولی‌نژاد، از کمیسیون صنایع و معادن مجلس این موضوع را با صراحت بیشتری مطرح کرد.
 آقای رسولی‌نژاد گفت: «ر روزی که قرار بود وزیر استیضاح شود، اسناد زیادی با خود به همراه آورده بودم... قبل از شروع سخنرانی من یکباره اعلام شد که رای‌ها به استیضاح وزیر برگشته است و در همان روز مباحثی مطرح شد که شب قبل از استیضاح وزیر در خیابان سمیه در ساختمان وزارت صمت حواله ۷۰ تا ۷۵ خودرو شاسی بلند به نمایندگان مجلس داده شده است.»
 ادعاهای آقایان علیرضابیگی و رسولی‌نژاد از طرف هیات رئیسه مجلس و وزارت صمت تکذیب شده است.
 نظام‌الدین موسوی، سخنگوی هیات‌رئیسه مجلس، گفته است که حراست مجلس شورای اسلامی این موضوع را بررسی کرده و «کذب بودن آن مشخص شد.»
 خود وزارت صمت هم موضوع را «کاملا کذب» خوانده و گفته علیه نمایندگانی که این ادعاها را مطرح کرده‌اند اقدام حقوقی خواهد کرد.
 با وجود این تکذیب‌ها احمد علیرضابیگی ادعای خود را با جزئیات بیشتری تکرار کرده است.
 آقای علیرضابیگی به سایت خبری رویداد۲۴ گفته: «اینکه ۷۵ خودرو با مدل‌های فیدلیتی و دیگنیتی از خودروسازی بهمن خودرو وارد مجلس شده است و من مطرح کرده بودم، تایید هیات رییسه مجلس را هم دارد. ما در مجلس به صورت جدی می‌خواهیم تکلیف این موضوع روشن شود تا این شائبه از مجلس برداشته شود.»
 او مدعی شده به جز هیات رئیسه مجلس، شخص ابراهیم رئیسی هم از ماجرا مطلع بوده است.
 نماینده تبریز گفته: «حتی رییس جمهور هم به واسطه واگذاری‌های غیرقانونی خودرو، در ۲۵ دی‌ماه، دستور رسیدگی صادر کرد. یعنی این کار نشان می‌دهد این دستور ایشان، با علم و اطلاع از چنین پدیده‌ای در دستگاه‌های مختلف از جمله مجلس بوده است.»
"
212,اقتصاد,نبرد برای اجبار حجاب؛ بیش از ۵۰۰ واحد صنفی در یک هفته پلمب شدند,اعتراضات ایران ۱۴۰۱ |  حجاب |  ایران |  اقتصاد ایران |  خشونت علیه زنان |  حقوق زنان | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 بررسی‌های بی‌بی‌سی فارسی نشان می‌دهد که با تشدید برنامه‌های حکومت برای تحمیل حجاب اجباری به زنان، تنها در یک هفته گذشته بیش از ۵۰۰ واحد صنفی در شهرهای مختلف ایران پلمب شده‌اند.
 مجتمع تجاری اپال، در منطقه سعادت‌آباد در شمال تهران، عمده‌ترین محلی است که در ارتباط با حجاب پلمب شده است. این مجتمع بیش از ۴۰۰ واحد صنفی را در خود جای داده است.
 علاوه بر این رستوران‌های باکارالانژ، چیلای و زئوس هم در تهران پلمب شده‌اند. دست‌کم چهار داروخانه و چهار کافه هم جزو واحدهای صنفی پلمب‌شده به دلیل حجاب در تهران هستند.
 آنها با اخطار به واحدهای صنفی می‌خواهند صاحبان کسب‌وکار را وادار کنند که حجاب را به مشتریان خود تحمیل کنند، اما پلمب واحدهای صنفی حاکی از خودداری بسیاری از بنگاه‌ها از همدستی در تحمیل پوشش اجباری به زنان و دختران است.
 مقام‌های امنیتی و انتظامی در تهران آمار کاملی از شمار واحدهای صنفی پلمب‌شده نداده‌اند.
 پلمب واحدهای صنفی به دلیل تخطی از دستورات حکومتی برای در استان‌های دیگر ایران هم در جریان بوده است.
 استان کرمانشاه با ۴۵ واحد صنفی پلمب‌شده یکی از بالاترین آمار اعلام‌شده را دارد. در کیش ۲۶ واحد صنفی پلمب شده‌اند و در جهرم، در استان فارس هم همین تعداد پلمب شده‌اند.
 در خراسان رضوی ۱۵ و در خراسان شمالی دست‌کم دو واحد صنفی پلمب شده‌اند.
 در استان البرز دست‌کم هفت واحد صنفی پلمب شده‌اند و در استان گیلان دست‌کم یک مجتمع اقامتی پلمب شده است.
 به جز پلمب واحدهای صنفی، مقام‌های انتظامی و قضایی در استان‌های مختلف از توقیف صدها خودرو نیز خبر داده‌اند.
 آنها می‌گویند این خودروها « به صورت سیستمی» توقیف شده‌اند. منظور از توقیف سیستمی آن است که خودرو به صورت فیزیکی توقیف نشده، بلکه شماره پلاک آن ثبت می‌شود و اگر از نظر مقام‌ها آن خودرو «تخلف» دیگری رخ دهد سپس برای توقیف فیزیکی اقدام خواهد شد.
 مقام‌های انتظامی و قضایی در استان‌های مختلف ایران همچنین از برخورد با وبسایت‌ها، حساب‌های کاربری و صفحات پرطرفدار در شبکه‌های اجتماعی خبر داده‌اند.
 به گزارش مهر، وحید مجید، رئیس پلیس فتا، اعلام کرده است که ۵۰۰ فقره اقدام قضایی و عملیاتی شامل تذکر، احضار، حذف و مسدود سازی در ارتباط با «ترغیب به بی حجابی، تن نمایی، مدلینگ مبتذل، لایوهای مستهجن غیراخلاقی و پیکر تراشی» انجام شده است.
 اعلام این اقدام‌ها پس از گذشت ضرب‌الاجل احمدرضا رادان، رئیس پلیس، صورت می‌گرفت که تهدید کرده بود از شنبه ۲۶ فروردین سختگیری‌ها برای اعمال حجاب تشدید می‌شود.
 با وجود سخت‌گیری‌ها و تهدیدهای مقامات حکومتی، زنان و دختران بسیاری همچنان از پوشیدن حجاب در اماکن عمومی سرپیچی می‌کنند.
 بعضی از آنان عکس‌های بی‌حجاب خود را با مضامینی چون «تمرین آزادی» در شبکه‌های اجتماعی همرسانی می‌کنند.
 همزمان شاهدان عینی می‌گویند در روزهای اخیر در متروی تهران و برخی خیابان‌های مرکزی شهر گروه‌هایی از زنان چادری سازماندهی شده‌اند و به شهروندان تذکر حجاب می‌دهند.
"
213,اقتصاد,تاثیر قیمت‌گذاری‌ خودرو؛ کماکان قیمت در بازار آزاد بالا رفت و از تعادل خبری نیست,جامعه ایران |  صنعت خودرو |  ایران |  فساد مالی در ایران |  اقتصاد ایران | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 وقتی بر سر میزان افزایش قیمت رسمی خودروهای ساخت داخل بین دولت و خودروسازها اختلاف بود، کم نبودند وب‌سایت‌ها و روزنامه‌های اقتصادی که در مطالبشان ادعا می‌کردند این کار اثر چندانی بر بازار آزاد خودرو ندارد. استدلال آن‌ها این بود که فاصله قیمت رسمی و قیمت بازار آزاد خودرو آنقدر زیاد است که تنها اثر این کار، افزایش درآمد خودروسازان خواهد بود که به حل مشکلات صنعت خودروسازی کمک خواهد کرد.
 سرانجام بعد از ماه‌ها کشمکش، افزایش قیمت رسمی اعلام شد و حالا نگاهی به قیمت‌های خودروهای داخلی در بازار آزاد نشان می‌‌دهد که برخلاف ادعاهای قبلی، قیمت خودروهای داخلی در بازار آزاد تا ۴۲ درصد افزایش یافته است.
 سازمان حمایت مصرف‌کنندگان و تولیدکنندگان و شورای، حدود ۱۷ ماه پیشتر توافق کردند که قیمت رسمی خودروی تولیدی کارخانه‌های سایپا و ایران خودرو ۷۰ درصد افزایش پیدا کند. اما وزارت صمت زیر بار این میزان از افزایش نمی‌رفت و نگران واکنش مردم بود.
 سرانجام وزارت صمت به افزایش ۴۰ درصدی رضایت داد. ولی وقتی زمان اجرای این افزایش قیمت فرارسید، دولت یک‌بار دیگر پادرمیانی کرد تا در فضای نارضایتی عمومی، با بحرانی تازه روبه‌رو نشود. به گفته محمد مخبر معاون اول رئیس‌جمهور، دولت اجازه نداد که محصولات ایران خودرو بیش از ۲۹درصد و محصولات سایپا بیش از ۱۸ درصد گران شوند.
 در نهایت ظاهرا خودروسازها به این نظرات دولت اهمیت چندانی ندادند، چرا که بعد از اعلام قیمت‌های رسمی جدید روشن شد که برای از خودروها تا ۴۲ درصد گران‌تر شده‌اند. لطف‌الله سیاهکلی نماینده مردم قزوین در مجلس ، در ۲۲ فرودین در تذکر شفاهی در صحن علنی مجلس گفت که این اتفاق برخلاف نظر دولت رخ داده است.
 این در حالی است که صنعت خودروسازی ایران، یک صنعت انحصاری است و همچنان‌که شورای رقابت نیز در مصوبه ۱۱ بهمن ۱۴۰۱ اعلام کرد، تمامی خودروسازان از این انحصار نفع می‌برند.
 در این مصوبه آمده است که با توجه به تقاضای انباشته در بازار، ممنوعیت یا محدودیت واردات طی سال‌های اخیر و پایین بودن قدرت انتخاب مصرف‌کنندگان، تا امروز همواره تصمیم‌گیری‌های برای سازماندهی صنعت خودرو، انحصار این صنعت را بیشتر کرده ‌است.
 البته شورای رقابت در اطلاعیه‌ای جداگانه افزایش قیمت خودرو را امری گریزناپذیر دانست. این شورا در متن اطلاعیه شماره چهار که برای افزایش قیمت منتشر شد ادعا کرد که انگیزه خودروساز برای افزایش تولید، کاهش یافته‌است و خودروسازان هزینه تعمیرات یا به روزرسانی تجهیزات را ندارند. به همین دلیل باتوجه به زیرساخت‌های نامناسب و فرسوده و قدیمی صنعت خودرروی کشور، اگر سرمایه‌گذاری در این صنعت افزایش پیدا نکند، هم تولید و هم کیفیت خودروها کاهش خواهد یافت و این مساله، مشکل کمبود عرضه را بحرانی‌تر خواهد کرد.
 شورای رقابت با این استدلال‌ها تاکید کرد که به روزرسانی قیمت‌ خودرو متناسب با هزینه تولید آن، ضرورتی انکار ناپذیر است. با این حال این شورا افزود که برای جلوگیری از جهش زیاد قیمت و تضییع حقوق مصرف‌کنندگان واقعی، بالاجبار باید سیاست وضع سقف قیمت اتخاذ شود؛ سیاستی که در عمل در بازار آزاد از آن خبری نیست.
 افزایش دهندگان قیمت، با تبلیغات گسترده، هدف این افزای قیمت را کنترل بازار و عادلانه سازی قیمت معرفی کردند.
 اما در عمل این افزایش قیمت نه تنها سبب آرامش و ثبات بازار خودرو در ایران نشد، بلکه قیمت‌ها خودرو در بازار آزاد بین ۱۰ تا ۳۰۰ میلیون تومان افزایش یافت؛ اتفاقی کاملا مخالف آنچه که برخی سایت‌ها و نشریات اقتصادی پیش‌بینی‌ کرده بودند. این رسانه‌ها عموما متهمند که با خودروسازها یا دیگر بازیگرانی که در این تصمیمات منافع مالی دارند، ارتباطات نامتعارف دارند.
 شورای رقابت قیمت رسمی سمند سورن پلاس تیپ یک را که یکی از خودروهای مورد علاقه بازار ایران است، ۲۹ درصد افزایش داد و قیمت این ماشین از ۲۱۵میلیون تومان به ۳۳۱ میلیون تومان رسید که بر خلاف ادعای ایران خودرو، با انتخاب همه گزینه‌های اضافی (فول آپشن) قیمتش ۵۴ درصد افزایش یافت. در اسفند ۱۴۰۱ این خودرو در بازار آزاد ۴۸۰ میلیون تومان معامله می‌شد. بعد از افزایش قیمت کارخانه، قیمت سمند سورن به نزدیک به ۷۰۰ میلیون تومان رسیده است.
 پژو پارس در اسفند ماه پارسال در بازار آزاد ۵۳۱ میلیون تومان معامله می‌شد. قیمت همین خودرو (تولید سال گذشته) در ۲۶ فروردین ۶۳۸ میلیون تومان دادو ستد شد.
 قیمت دنا پلاس تیپ یک نیز ۷۸ میلیون تومان افزایش یافته است. هر دستگاه از این خودرو در اسفندماه حدود ۶۸۰ میلیون تومان فروخته شد، اما در ۲۶ فروردین ۱۴۰۲، قیمتش به ۷۵۸ میلیون تومان رسید. دنا پلاس اتوماتیک توربو مدل ۱۴۰۱ نیز در حال حاضر یک میلیارد و ۱۰ میلیون تومان قیمت دارد.
 قیمت پراید ۱۱۱ در اسفند ماه ۳۰۰ میلیون تومان بود. اما در ۲۶ فروردین، همان خودروی تولیدی در سال ۱۴۰۱ با مبلغ ۳۶۰ میلیون تومان فروخته شد.
 پراید ۱۳۱ که یکی از ارزانترین خودروهای ایرانی است، در اسنفد ماه به مبلغ ۲۹۵ میلیون تومان خرید و فروش شد، اما همان خودروی تولیدی سال قبل، در ۲۶ فروردین به مبلغ ۳۴۵ میلیون تومان فروخته شد.
 یکی از دلایل مهم افزایش بالای قیمت خودرو در ایران، فارغ از مشکلات اقتصادی مانند تورم، کمبود عرضه است.
 گسترش، نشریه رسمی وزارت صنعت، معدن و تجارت در اردبیهشت سال گذشته اعلام کرد کشور به یک میلیون ۵۰۰ هزار دستگاه خودرو نیاز دارد تا بازار متعادل شود. البته وزیر صمت در اسفند ۱۴۰۰ گفته بود که اگر خودروهای فرسوده را از بازار خارج کنیم، کشور به دو میلیون دستگاه خودرو نیاز دارد.
 از سوی دیگر، در اسفند ۱۴۰۱، مدیرکل صنایع خودروی وزارت صمت به خبرگزاری ایرنا گفت خودروسازان داخلی با همراهی زنجیره تامین، موفق به تولید یک میلیون و ۳۴۸ هزار دستگاه خودرو در سال ۱۴۰۱ شدند و رشد ۴۰ درصدی در مقایسه با سال ۱۴۰۰ ثبت کردند. حال انکه از سال ۱۳۹۷ تا ۱۴۰۰، خودروسازان داخلی زیر یک میلیون دستگاه خودرو تولید می‌کردند.
 حقیت این است که اگر این آمارهای دولتی به واقعت نزدیک باشد، کمبود خودرو در ایران چندان بالا نیست و شاید با واردات بتوان این کسری را جبران و بازار را متعادل کرد. ولی دولت و مراکز قدرت که از وضعیت فعلی سودسرشاری کسب می‌کنند، همواره نگرانند که تسهیل واردات خودرو به این درآمد سرشار ضربه بزند.
 به گفته مهدی دادفر، دبیر انجمن وارد کنندگان خودرو، در سال‌هایی که سقف تولید داخلی به ۶۰۰، ۷۰۰ هزار خودرو رسید (سال ۱۳۹۷) دولت واردات را ممنوع کرد. این در حالی است که به گفته آقای دادفر کشور به واردات خودرو نیاز دارد و اگر سالانه حدود ۷۰ هزار خودرو وارد کشور شود، بازار متعادل می‌شود.
 ولی واردات خودرو در ایران خود به یک مساله پیچیده است که صحبت از آن پای گروه‌های پیدا و پنهان بسیاری را به معمای بازار خودروی ایران باز می‌کند و مشخص نیست به چه سرانجامی می‌رسد.
 نیمه اسفندماه ۱۴۰۰ رئیس جمهور به وزیر صنعت، معدن و تجارت دستور داده بود به منظور افزایش رقابت پذیری و رفع «شائبه انحصار» کمبود تولید جبران و قیمت خودرو نیز «متناسب» شود و همچنین موانع قانونی و اجرایی واردات خودرو حداکثر ظرف سه ماه رفع شود.
 چند روز پیش، رضا فاطمی‌امین وزیر صنعت، معدن و تجارت با حضور در یک برنامه تلویزیونی گفت واردات خودروی کارکرده در دستور کار وزارتش قرار داشته و از مراجع حاکمیتی مصوبه‌ای گرفته تا موانع واردات خودرو را برطرف کند.
 ولی خودروسازان و قطعه سازان مخالف جدی واردات خودرو هستند. خودروسازان نگرانی دارند که مردم سراغ خودروهای خارجی بروند و قطعه سازان هم هراس دارند که قطعاتشان فروش نرود. مدیران و سرمایه‌گذاران این کارخانه‌ها نیز وابستگان نزدیک به قدرت در ساختار جمهوری اسلامی هستند و از نفوذ و ارتباطات گسترده‌شان برای حفظ وضع موجود حداکثر بهره را می‌برند.
 این میان با اینکه هنوز از واردات خودرو خبری نیست، اما دولت از همین راه موفق شده حدود ۱۷ تا ۲۵ هزار میلیارد تومان نقدینگی جمع کند! چرا که ۱۲۰ هزار نفر برای خرید خودروی وارداتی با واریز مبلغ ۵۰۰ میلیون تومان ثبت نام کردند. در نهایت با توجه به انصراف برخی و و مشکلات سامانه مبلغی بین ۱۷ تا ۲۵ هزار میلیارد تومان به حساب دولت واریز شد و دولت هم این مبلغ را بلوکه کرد و حالا حتی افرادی که منصرف شدند نیز قادر به دریافت پول خود نیستند.
 این نابسامانی‌های صنعت خودرو مجلس را به این فکر انداخته که چه بسا رضا فاطمی امین به درد این وزارت خانه نخورده و باید استیضاح شود.
 چند روز پیش، حسینعلی حاجی دلیگانی ، عضو کمیسیون قضایی مجلس به خبرگزاری تسنیم گفت استیضاح رضا فاطمی‌امین پس از صحبت‌های طراحان استیضاح و پاسخ‌های وزیر بررسی شد و با توجه به اینکه تعداد امضاکنندگان استضیاح بیش از ۱۰ نماینده بود، گزارش استیضاح به صحن علنی ارسال خواهد شد.
 خودروسازها همواره گله می‌کنند که بواسطه بالا بودن هزینه تولید، بهای تمام شده تولید هر دستگاه خودرو بالاست. به همین دلیل به دنبال افزایش قیمت هستند. اما این همه حقیقت نیست.
 صورت‌های مالی شرکت‌های خودوسازی نشان می‌دهد که این شرکت‌ها چندان هم زیان ده نیستند. ایران خودرو در صورت سود و زیان خود گزارش کرده که طی ۹ ماهه منتهی به ۳۰ اذر ۱۴۰۱ مبلغی حدود ۱۳۰ هزار میلیارد تومان فروش داشته که در نهایت مبلغ ۳۶۰ میلیارد تومان سود عملیاتی و ۱۱۴ میلیارد تومان سود خالص شناسایی کرده‌است.
 شرکت زامیاد هم گفته حدود ۱۲ هزار میلیارد تومان طی ۹ ماه فروش داشته که ۸۲۰ میلیارد تومان آن سود خالص شناسایی بوده است.
 البته وضعیت شرکت سایپا متفاوت است. این شرکت ۴۴ هزار میلیارد تومان طی ۹ ماهه منتهی به ۳۰ اذر ۱۴۰۱ فروش داشته، اما ۴۳ هزار میلیارد تومان بهای تمام شده‌بوده و در نهایت سه هزار و ۷۲۶ میلیارد تومان ضرر کرده است.
"
214,اقتصاد,تورم: قربانیان «نامرئی» افزایش افسارگسیخته قیمت‌ها؛ سالمندانی که مجبور به تحمل گرسنگی هستند,اقتصاد جهان |  تورم |  فقر | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 مسرت آدیس آهسته حرف می‌زند و صدایش می‌لرزد. این زن ۸۳ ساله بیشتر روزها را در بستر می‌گذراند.
 به او کانولای بینی وصل کرده‌اند تا سطح اکسیژن‌ بدنش بیشتر شود. نفس عمیقی می‌کشد.
 می‌گوید: «نمی‌خواهم رنج بکشم. نمی‌خواهم گرسنه باشم. نمی‌خواهم احساس سرما کنم.»
 خانم آدیس در اتاقی کوچک با سه نوه‌اش در آدیس آبابا، پایتخت اتیوپی، زندگی می‌کند. دخترش بر اثر دیابت فوت کرده و شوهرش را هم از دست داده است.
 بچه‌ها صبحانه و ناهار را در مدرسه می‌خورند تا خانم آدیس غذای کمی را که می‌تواند تهیه کند، برای شام نگه دارد. او فقط یک وعده غذایی در روز دارد؛ آن هم نه هر روز.
 «ما فقط قولو (مخلوطی از غلات بوداده) می‌خوریم، آب می‌نوشیم و می خوابیم. وقتی حتی این هم نباشد، کاری نمی‌توانیم بکنیم.»
 ماجرای او مورد استثنایی نیست.
 بی‌بی‌سی با مردان و زنان سالمند در سراسر جهان صحبت کرده است تا تأثیر بحران تورم جهانی را گزارش کند.
 اظهارات آنها آسیب‌پذیری شدید، وابستگی فزاینده به مؤسسات خیریه و چالش‌هایی را در تأمین نیازهای اساسی آن‌ها نشان می‌دهد.
 کلودیا مالر، کارشناس مستقل سازمان ملل متحد در امور حقوق بشر سالمندان، به بی‌بی‌سی می‌گوید: «به داده‌های مربوط به افراد مسن اصلا توجه نمی‌شود.»
 می‌گوید: «وقتی پای سامانه‌های پشتیبانی در میان باشد، سالمندان به دلیل اینکه دیده نمی‌شوند، از دایره خارج می‌مانند.»
 هلپ‌ایج، یک شبکه خیریه بین‌المللی، مطالعه جدیدی روی ۱۰ کشور انجام داده است که نشان می‌دهد افراد سالمند «اقدامات غیرعادی برای زنده ماندن» انجام می‌دهند، از گدایی برای اولین بار تا رها کردن درمان در بیمارستان.
 مسرت آدیس، در حالی که پتو را در اتاق خواب سردش به روی خودش می‌کشد، می‌گوید: «می‌بینی که مریض هستم. در تخت‌خوابم. اگر کمکی نرسد، فقط می‌توانم انتظار مرگ داشته باشم.»
 آلیس چوبانیان، ۶۷ ساله، در بستر دیگری بیش از ۴ هزار کیلومتر دورتر، در بیروت، پایتخت لبنان، از ناامیدی مشابهی صحبت می‌کند.
 می‌گوید: «نمی‌خواهم از تعداد دفعاتی که سعی کردم خودم را بکشم حرف بزنم.»
 کارشناسان می‌گویند تأثیر این بحران بر سلامت روان افراد سالمند شدید است.
 کلودیا مالر، کارشناس سازمان ملل متحد، می‌گوید: «افسردگی‌ها دیده نمی‌شوند. آنها فقط 'عارضه‌ای مربوط به سن' دیده می‌شوند، که 'خیلی جدی' نیست. اما این مسئله بزرگی است که کاملاً نادیده گرفته شده است.»
 خانم چوبانیان در اتاق خواب کوچک خود در پایتخت لبنان با ۱۰ نفر زندگی می‌کند؛ دو دخترش که به‌تازگی طلاق گرفته‌اند و هشت فرزند آنها.
 می‌گوید که وضعیت مالی خانواده‌اش از سال ۲۰۲۰ بدتر شده است و «هیچ‌وقت اوضاع به سختی حالا نبوده است».
 برنامه جهانی غذای سازمان ملل می‌گوید شمار افرادی که با ناامنی تهیه مواد غذایی حاد مواجه هستند از ۱۳۵ میلیون نفر در سال ۲۰۱۹ به ۳۴۵ میلیون نفر در سال ۲۰۲۲ رسیده است.
 علاوه بر کووید و تغییرات اقلیمی، تهاجم روسیه به اوکراین در فوریه ۲۰۲۲ به اختلال جهانی در زنجیره تأمین غذا، انرژی و دارو و همچنین تورم سرسام‌آور منجر شد.
 لبنان پیش از این جنگ هم در بحران بود و پارسال تورم قیمت مواد غذایی به ۳۷۲.۸ درصد رسید.
 خانم چوبانیان می‌گوید: «نوه‌های من دوست دارند فقط برای بو کشیدن مرغ از کنار مرغ‌فروشی رد شوند.»
 «دیروز گفتند گرسنه‌اند، من چیزی نداشتم و آنها گفتند 'بیایید بخوابیم و آرزو کنیم که خواب مرغ ببینیم'.»
 درآمد خانم چوبانیان ماهانه ۲۰ دلار از کار دخترش به عنوان یک پرستار است.
 او می‌گوید: «قبل از بحران، لباس‌های قلاب‌بافی می‌فروختم. با این بحران، هیچ‌کس چیزی نمی‌خرد. کاری که من انجام می‌دهم تجملات محسوب می‌شود و مردم دیگر نمی‌توانند چیزی برایش پرداخت کنند».
 به گفته کارشناسان، زنان سالخورده مانند آدیس و چوبانیان «بزرگترین لطمه از این بحران را متحمل می شوند.»
 باب باباجانیان، رئیس امنیت درآمد خیریه هلپ‌ایج می‌گوید: «هنجارهای فرهنگی اجتماعی اغلب زنان را ناچار می‌کند که اولین کسانی باشند که در صورت محدود بودن غذا، از سهم خود بگذرند. همچنین به دلیل نابرابری‌های اجتماعی موجود، زنان توان کمتری برای کسب درآمد دارند.»
 زنان اغلب مراقبان اصلی کودکان و خویشاوندان هستند. و معمولا درآمدشان هنگام کار در خارج از خانه و همچنین انجام کارهای غیررسمی کمتر از مردان است.
 کلودیا مالر، کارشناس سازمان ملل، می‌گوید: «ما اغلب در مورد شکاف دستمزد مردان و زنان صحبت می‌کنیم، اما شکاف حقوق بازنشستگی هم وجود دارد.»
 او می‌گوید: «اگر زنان یا دختران به تحصیلات خوب دسترسی نداشته باشند، هرگز مانند همتایان مرد خود از فرصت‌های شغلی برخوردار نخواهند شد. این امر همچنین به عدم پشتیبانی و کمک کافی از طریق حقوق بازنشستگی یا سایر کمک هزینه‌ها ختم می‌شود.»
 اما مردان سالمند هم ممکن است با چالش‌های جدی روبرو شوند.
 اواخر بعد از ظهر است و ضیاءالدین خیلجی در پلکان جلوی کارگاه اتومبیل خود در اسلام آباد پاکستان نشسته است. همسر او ماه گذشته پس از هفت سال دیالیز درگذشت.
 او در ۶۸ سالگی به دلیل نداشتن مستمری و حقوق بازنشستگی همچنان مجبور است کار کند. اما اکثر مشتریان او در طول سال گذشته ناپدید شده‌اند.
 آقای خیلجی با اشاره به ماشین آلات پوشیده از گرد و غبار می‌گوید: «زمانی بود که تمام روز هیچ وقت خالی نداشتیم. حالا این اولین کاری است که از صبح زود گرفته‌ام.»
 در فوریه ۲۰۲۳، شاخص قیمت مصرف‌کننده در پاکستان بیشترین جهش سالانه را در نزدیک به ۵۰ سال گذشته داشته است.
 او اکنون روی یک تشک تاشو در پشت کارگاهش می‌خوابد. اما حتی این را نیز ممکن است از دست بدهد زیرا اجاره این کارگاه در ماه گذشته بیش از دو برابر شده است.
 و وام‌هایی که او برای پرداخت هزینه های درمانی همسرش گرفته بود، سنگین‌تر می‌شوند، زیرا نرخ بهره هم افزایش یافته است.
 «من دیابتی هستم و استنت قلب دارم. کلیه‌هایم درد می‌کند. اما قرص‌هایم حالا خیلی گران شده‌اند. گاهی اوقات مصرف آنها را قطع می‌کنم. وقتی توان مالی دارم مصرف می‌کنم. جز این چه کار می‌توانم بکنم؟»
 خانم آدیس در اتیوپی نیز خرید بسیاری از داروهای حیاتی را که برای ریه‌هایش نیاز دارد متوقف کرده است.
 هر دوی این موارد، تحقیقات هلپ‌ایج را تأیید می‌کنند که نشان می‌دهد افزایش قیمت‌ها مانع دسترسی سالمندان به دارو و درمان می‌شود.
 تأثیر بحران بر سالمندان، فراتر از کشورهای در حال توسعه مانند اتیوپی، لبنان و پاکستان می‌رود. این تأثیر در بریتانیا، کشوری ثروتمند، هم قابل مشاهده است.
 تابانی سیتول، ۷۴ ساله، پرستار بازنشسته است و در جنوب لندن زندگی می‌کند. باید برای غذای مورد نیاز خود به یک سازمان باهمستانی محلی، که بانک غذا نامیده می‌شود تکیه کند.
 «هرگز فکر نمی‌کردم که روزی از بانک مواد غذایی استفاده کنم، هرگز! چون که همه چیز خوب به نظر می‌رسید. با اندکی پس‌انداز که داشتم، به این فکر می‌کردم که 'چرا این افراد از بانک های مواد غذایی استفاده می‌کنند؟'»
 او با اشاره به قوطی‌های روی میز آشپزخانه‌اش می‌گوید: «و حالا نوبت من است که بروم و توی صف بایستم.»
 وقتی او در سال ۲۰۱۹ از سازمان خدمات ملی بهداشت انگلستان بازنشسته شد، فکر می‌کرد «زندگی تازه شروع شده است» اما افزایش بی‌مهار قیمت‌ها همه چیز را تغییر داد.
 «بعضی اوقات شما هوس چیزی می‌کنید. اما اکنون مسئله این نیست که غذای بسیار خوبی بخوریم، بلکه باید غذای کافی بخورید.»
 خانم سیتول وقتی دخترش دو ماهه بود همسرش را از دست داد. او با تنها دخترش زندگی می‌کند که عکس‌هایش دیوارهای اتاق نشیمن را پوشانده است.
 «حداقل او هست که مراقبم باشد. به این خاطر است که استطاعت این چیزها را دارم.»
 اگرچه تکیه بر اعضای خانواده رایج است، با افزایش سن جمعیت، رویکردی پایدار نیست.
 وی یانگ، مدیر مؤسسه پیری‌شناسی در کینگز کالج لندن می‌گوید: «در بریتانیا، تعداد افراد بالای ۶۵ سال در چند دهه آینده دو یا سه برابر خواهد شد.»
 دکتر یانگ می‌افزاید: «تقریباً غیرممکن است که مردم همیشه اعضای جوان‌تری در خانواده داشته باشند تا از آنها پشتیبانی کنند. دولت‌ها واقعاً باید به فکر راه‌های جدیدی برای تأمین مالی مراقبت طولانی‌مدت از سالمندان باشد.»
 خانم سیتول می‌گوید همچنین به کمک خیریه‌ها وابسته است و می‌ترسد که وضع بدتر شود.
 او می‌گوید: «هر دو ماه قیمت وام مسکن خانه بالا می‌رود. ما مجبوریم از این خانه برویم چون دیگر از عهده‌اش بر نمی‌آییم.»
 «ما فقط باید آن را بفروشیم و به جایی ارزان‌تر نقل مکان کنیم که برای دخترم رفتن به محل کارش بسیار سخت خواهد بود.»
 او از افراد مسن‌تر که مشکل دارند مصرانه می‌خواهند که صدای‌شان را به گوش بقیه برسانند.
 او می‌گوید: «خجالت نکشید. احساس ترس نکنید. احساس شرم نکنید.»
 «قبلاً می‌گفتند 'طفلک، پول نداری. تو که قبلاً پرستار بودی. چرا اینجا آمده‌ای و از این قبیل چیزها؟'»
 «هیچ کس حالا این حرف‌ها را نمی‌زند زیرا حتی معلمان، پزشکان و پرستارانی داریم که هنوز مشغول به کار هستند و به بانک مواد غذایی می‌روند.»
"
215,اقتصاد,بازار آشفته خودروهای مونتاژی ایران، زیر سلطه شرکت‌های چینی؛ از قیمت‌گذاری خبری نشد,صنعت خودرو |  ایران |  فساد مالی در ایران |  اقتصاد ایران | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 در فاصله کوتاهی بعد از اعلام رسمی قیمت‌های جدید برای محصولات ایران خودرو و سایپا، گزارش‌های بسیاری مبنی بر اینکه به‌زودی دولت برای خودروهای مونتاژی هم قیمت تعیین خواهد کرد، منتشر شد.
 اما با گذشت بیش از دو هفته، نه تنها از تعیین قیمت خودروهای مونتاژی خبری نشد، بلکه در این مدت گزارش‌های ضد و نقیضی در این زمینه منتشر شد. از جمله این‌که قیمت‌های تعیین‌شده به کارخانه‌ها ابلاغ شده، یا با تصمیم شورای رقابت قیمت برخی محصولات کاهش یافته است. هیچ کدام این خبرها تایید شده نیست.
 آنچه تایید شده این است که شورای رقابت می‌گوید چندماهی است که روی قیمت خودروهای مونتاژی کار کرده و در نظر دارد که قیمت خودروها را تعدیل کند.
 اسماعیل شجاعی، سخنگوی شورای رقابت، روز ۲۳ فروردین گفت: «قیمت خودروهای مونتاژی با توجه به شاخص رقابت‌پذیری مشخص شده و با توجه به مقایسه قیمت هر یک از خودروهای داخلی با سه خودروی مشابه خارجی به نظر می‌رسد که در این نوع از خودروها کاهش قیمت نیز داشته باشیم.»
 قیمت‌های فعلی خودروهای مونتاژی، توسط شرکت‌های خودروسازی مونتاژکار تعیین می‌شود. و البته دولت خود اختیار این قیمت‌گذاری را به شرکت‌ها بخشید. ایلنا در اسفند ۹۹ خبر داد که مدیرکل صنایع حمل و نقل وزارت صمت بسته‌ای را برای جهش تولید شرکت‌های خودروسازی آماده و ابلاغ کرده که تعیین قیمت محصول توسط هیات مدیره شرکت‌های خودروسازی بخشی از آن بود.
 در آن زمان وزارت صمت می‌گفت که با این روش، زیان خودروسازان کاهش پیدا می‌کند و تولید این خودروها به شدت افزایش خواهد یافت.
 حالا اما وضعیت به شکلی است که بین خودروسازان مونتاژی و دولت، عملا یک دعوای جدی درگرفته تا جایی که رضا فاطمی‌امین، وزیر صمت گفت که مونتاژکاران خودرو، بازار را به هم ریختند تا جایی که برای فروش خودرو، سکه دریافت می‌کردند و ما با این مافیا مقابله می کنیم.
 اما همه این هیاهوها ناگهان فروکش کرد. باشگاه خبرگزاری جوان در ۳۰ فروردین نوشت که قیمت خودرو‌های مونتاژی به زمان دیگر موکول شده است.
 صنعت خودروسازی مونتاژی ایران، حوزه بسیار پرمنفعت است که در سال‌های اخیر به‌رغم تحریم‌ها و شرایط بسیار دشوار اقتصادی، آنقدر سودآور بوده که با سرعت رشد کرده است. روی‌هم‌رفته، خودروسازی به روش مونتاژ در ایران حواشی زیادی دارد. کیفیت پایین، قیمت‌گذاری و وابستگی به چین از جمله مسائلی است که این صنعت را با خود درگیر کرده‌است.
 صنعت خودروسازی در ایران دومین صنعت بزرگ ایران بعد از صنعت نفت و گاز است که چند صد هزار نفر در بخش تولید، قطعه‌سازی، فروش، خدمات و دیگر بخش‌های وابسته به آن مشغول‌به‌کار هستند.
 این صنعت خودرو هم به دو بخش تقسیم شده است: خودروهای «ایرانی» و خودروهای «مونتاژی». خودروهای «ایرانی» عموما خودروهایی هستند که زمانی «مونتاژی» بودند، اما به مرور زمان با ابتکار عمل خودروسازهای ایرانی، تغییر کردند و به خودروهایی مانند پراید ۱۱۰ یا پژو پارس تبدیل شدند که در دسته خودروهای «ایرانی» قرار گرفته‌اند.
 برخی از خودروها مانند سمند، تیبا، دنا و رانا هم اساسا در ایران ساخته شده‌اند و اگرچه عموما بر روی پلتفرم‌های خودورهایی مانند پژو یا کیا طراحی شده‌اند، اما به‌هر‌حال در گروه خودروهای ایرانی جا‌می‌گیرند. همه این خودروها که عموما همه قطعاتشان هم تولید داخل است، تولید یکی از دو کارخانه «ایران خودرو» یا «سایپا» هستند.
 در کنار این خودورها اما در سال‌های اخیر، گروه دیگری با رشد قابل توجهی روبه‌رو شده‌اند: خودروهای «مونتاژی»؛ به معنای خودروهایی که عموما قطعاتشان به شکل کامل در خارج تولید می‌شود و محصول نهایی هم تفاوت چندانی از نظر طراحی با نسخه‌های اصلی خودرو، که در کارخانه مادر تولید شده‌، ندارد.
 در حال حاضر ۲۵ شرکت خودروسازی فعال در ایران وجود دارند که به جز ایران خودرو و سایپا، تقریبا همه آنها به نوعی مونتاژکار هستند. اما در عین حال، این خودروسازان در مقایسه با ایران خودرو و سایپا، بخش بسیار کوچکی از بازار خودروی داخل را در دست دارند.
 عبدالله توکلی لاهیجانی، مدیرکل خودروی وزارت صمت، اخیرا به ایرنا گفت که در سال گذشته یک میلیون و ۱۰۰ هزار خودرو توسط ایران خودرو و سایپا و ۱۹۵ هزار دستگاه خودرو هم توسط شرکت‌های مونتاژی تولید شده است. به بیان دیگر، خودروهای مونتاژی، تنها حدود ۱۵درصد از خودروی تولید شده در ایران هستند.
 با این حال، آقای توکلی لاهیجانی افزود که این بخش از صنعت خودروسازی، با سرعت بسیار بالایی در مقایسه با سایپا و ایران خودرو در حال رشد هستند. او گفت که تولید ایران خودرو و سایپا ۳۱ درصد و تولید شرکت‌های مونتاژی ۱۰۳ درصد رشد داشته‌اند.
 بهمن موتور (تولیدکننده دیگنیتی و فیدلیتی)، کرمان خودرو (تولیدکننده جک و KMC )، مدیران خودرو(تولیدکننده چری و ام وی ام)، فردا موتور (تولیدکننده FMC T500)، مکث موتور (تولیدکننده کلوت و تیارا)، آرین موتور (تولیدکننده لاماری ایما)، سیف خودرو (تولیدکننده SWM) و ایلیا موتور(تولیدکننده دایون) از جمله مهم‌ترین خودروسازان مونتاژی هستند.
 حاشیه سود بالای این صنعت تاامروز موجب شده تا همواره تقاضا برای ایجاد کارخانه خودروی مونتاژی بالا باشد. تا جایی که مثلا زرماکارون هم پارسال وارد این بازار شده و در حال حاضر، درخواست شیرین عسل برای خودروسازی در وزارت صنعت معدن و تجارت در دست بررسی است.
 با داغ شدن بازار خودروهای مونتاژی، اصطلاحات این صنعت هم به ادبیات روزمره شهروندان وارد شده و برخی فروشندگان سعی می‌کنند با همین اصطلاحات، خودروی مورد نظرشان را بهتر و با کیفیت‌تر نشان دهند. و چه چیز بهتر از مفاهیمی که به شکل حروف اختصاری انگلیسی رایج می‌شوند و گاهی با محبوبیت هم روبه‌رو می‌شوند.
 ماشین‌های CDK، CBU یا SDK در واقع خودروهایی هستند که یا مونتاژ شده‌اند، یا به شکل نیمه مونتاژ وارد کشور شده‌اند، یا اینکه اساسا در خارج از کشور و گاه در کارخانه مادر مونتاژ شده‌اند و به شکل خودروی کامل به ایران رسیده‌اند.
 اصلی‌ترین روش مونتاژ که تقریبا در ایران پرطرفدار هم است، همان روش قطعه‌ای است که در ایران به «مونتاژکاری» معروف است. در این روش قطعات خودرو بصورت جدا از هم وارد ایران و در داخل کشور سرهم می‌شود. این روش در دنیا بهCKD معروف است. مخفف عبارت Completely Knocked Down یا قطعات کاملاً جدا.
 در روش CDK، معمولا تکنولوژی نیز به داخل کشور منتقل می‌شود و نیروهای خط نیز آموزش می‌بینند. تقریبا تمامی شرکت‌های مونتاژی امروز ایران با این روش اداره می‌شوند. ام‌وی‌ام، رنو تندر۹۰، رنو ساندرو، نسخه‌های اولیه پژو ۲۰۶ از این نمونه هستند.
 دومین روش SKD است که از کلمات Semi Knocked-Down به‌معنی قطعات نیمه‌‌منفصل می‌آید. در این روش، قطعات ریز ریز و جدا از هم نیستند بلکه بخش‌های مختلف خودرو مانند موتور، گیبرکس، دیفرانسیل و داشبورد در کشور مبدا ساخته شده و برای سرهم شدن در کشور مقصد ارسال شده و در آنجا سرهم می‌شوند. سیتروئن زانتیا در خطوط سایپا با این روش مونتاژ می‌شد.
 و آخرین روش مونتاژ CBU است؛ مخفف کلمات Completely Built Unit به‌معنی واحد کاملاً ساخته شده‌. در این روش، یک خودرو به ‌صورت کامل در کشور مبدأ ساخته و سپس به کشور مقصد صادر می‌شود. خودرویی که با این روش وارد یک کشور می‌شود، برای استفاده آماده‌است و احتیاج به طی‌کردن هیچ پروسه‌ای برای تکمیل تولید نیست. در برخی موارد خیلی جزئی مثل افزودن آپشن در کشور مقصد انجام می شود.
 و البته اگر بازار در برابر تفاوت این روشها حساس باشد، آن‌گاه شهروندان نیز تلاش می‌کنند بفهمند که خودروی مورد نظرشان CDK است یا SKD یا CBU.
 خودروی مونتاژی به دلیل وارداتی بودن قطعات، به شدت به نواسانات ارز وابسته‌است، ولی این شرکت‌ها در گذشته از ارز ترجیحی یا همان ارز ۴۲۰۰ تومانی استفاده می‌کردند.
 اما به رغم ارز دولتی و بسیار ارزان، فروش این خودروها با ارز بازار آزاد انجام می‌شد.
 اواخر سال ۱۴۰۰ خبرگزاری ایسنا گزارش کرد که در ابتدا خودروسازها مشمول ارز ترجیحی نبودند، ولی به دلیل لابی‌های انجام شده از این ارز برخوردار شدند. علاوه بر این در گمرک نیز از نرخ ارز ترجیحی برای ترخیص کالا بهره می برند.
 خبرآنلاین هم در بهمن ۱۴۰۰ گزارش کرد که خودروسازهای که از ارز ترجیحی استفاده نمی‌کنند، محاسبات گمرکی با ارز ۴۲۰۰ تومانی برای آنها لحاظ می‌شود که در واقع هزینه آنها را به شدت کاهش می‌دهد.
 با این وجود شرکت‌های خودروسازی مونتاژی تلاش زیادی برای افزایش قیمت بر اساس نرخ آزاد دلار کردند.
 در سال ۱۴۰۰ خودروسازها برای افزایش قیمت دولت را قانع کردند که افزایش قیمت، تولید آنها را افزایش می‌دهد و قیمت‌ها ۲۵ درصد افزایش یافت.
 ولی تولید کمتر شد و صدای رییس قوه قضاییه هم درآمد.
 از دیگر مواردی که سبب انتقاد زیادی در قیمت گذاری خودروهای مونتاژی شده‌، قیمت این خودروها در خارج از ایران است.
 به عنوان مثال خودروی چینی لاماری ایما که توسط کارخانه آرین پارس موتور مونتاژ و عرضه می‌شود، در بازارهای جهانی حدود ۲۰ هزار دلار قیمت دارد که با محاسبه نرخ دلار حواله‌ای، یعنی ۳۸ هزار تومانی حدود ۷۶۰ میلیون تومان و با ۵۰ درصد هزینه واردات، حدود یک میلیارد و ۱۴۰ میلیون تومان تمام می شود. ولی قیمت کارخانه لاماری ایما در ایران یک میلیارد ۵۵۵ میلیون تومان و قیمت بازار آزاد آن دو میلیارد و ۴۳۰ میلیون تومان است.
 علاوه بر ابهامات درباره قیمت این محصولات، مشکل بعدی این صنعت انحصاری بودن آن است.
 وابسته بودن کارخانه‌های مونتاژکار خودوریی به چین غیرقابل انکار است. تقریبا تمامی شرکت‌های مونتاژی تجهیزات و مواد اولیه را از چین وارد می‌کند.
 البته خبرهای غیررسمی و تایید نشده‌ای مبنی بر واردات قطعات ماشین سانگ یانک از کره جنوبی از طریق کشورهای واسط وجود دارد که البته هزینه زیادی برای رامک خودرو در پی داشته‌است.
 در کنار آن شرکت سروش دیزل نیز از روسیه تجهیزات از روسیه وارد می‌کند.
 در میان سران جمهوری اسلامی در ایران، کمتر در خصوص وابستگی کشور به چین صحبتی می‌شود. حتی رسانه‌ها نیز درباره وابستگی صنعت خودروسازی ایران، دست به عصا راه می‌روند. به عنوان مثال روزنامه سازندگی در ابتدای سال گذشته از «انحصاری خاص» در صنعت خودروسازی ایران گزارش کرد.
 در گزارش روزنامه سازندگی آمده بود که دلیل مخالفت برخی چهره‌های بانفوذ – به طور مشخص در این گزارش از مصطفی میرسلیم نام برده شد – با واردات خودرو، سود سرشاری است که وابستگی صنعت خودروی مونتاژ ایران برای برخی به ارمغان آورده؛ از جمله شخص میرسلیم که عضو هیات موتلفه اسلامی است و به نوشته سازندگی، این حزب رابطه بسیار نزدیکی با حزب کمونیسم چین دارد.
 روزنامه دنیای اقتصاد هم اواخر سال ۱۴۰۰ به نقل از کریم سنجری، کارشناس خودرو نوشت که صنعت خودرو سازی ایران در جایگاه انتخاب شرکت چینی نیست، بلکه شرکت‌های خودرویی چینی به شرکت‌های ایرانی تحمیل می‌شوند و انتخابی برای آنها وجود ندارد.
"
216,اقتصاد,ادامه اعتصاب در دهها کارگاه، کارخانه و شرکت؛ کارگران خواستار افزایش حقوق هستند,جامعه ایران |  اشتغال |  ایران |  اعتصاب در ایران |  اقتصاد ایران | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 دور جدید اعتراض و اعتصاب کارگران پروژه‌ای در صنایع مختلف در سراسر ایران وارد سومین روز خود شده و گسترش پیدا کرده است.
 امروز، دوشنبه ۴ اردیبهشت منابع مستقل کارگری از جمله «اتحادیه آزاد کارگران ایران» گزارش‌های متعددی از اعتراض و اعتصاب کارگران پروژه‌ای مناطق مختلف منتشر کرده است.
 این در حالی است که منابع خبری رسمی در ایران از پوشش اخبار اعتصاب کارگران طی روزهای گذشته خودداری کردند و فقط خبرگزاری ایلنا،‌ که خبرگزاری خانه کارگر است، در گزارشی نوشت: «برخی کارگران پروژه‌ای در پارس جنوبی دست از کار کشیدند.»
 کارگران معترض خواهان افزایش ۷۹ درصدی دستمزد خود هستند و به شرایط کار و قراردادهای خود اعتراض دارند و می‌گویند که امنیت شغلی ندارند.
 خبرگزاری ایلنا از شروع اعتراض صنفی کارگران پروژه ای در عسلویه و کنگان نیز خبر داد و نوشته که در برخی از سایت‌ها جمعه و شنبه کارگران سر کار حاضر نشده‌اند.
 بر اساس این خبر اعتراض کارگران به دستمزدهای پایین و شرایط نامناسب رفاهی در کمپ‌های استراحت است.
 در گزارش‌های منتشر شده در شبکه‌های اجتماعی تصاویری،‌ کارگران پروژه‌ای پتروشیمی گچساران هم به اعتصاب‌کنندگان پیوستند.
 امروز دوشنبه چهارم اردیبهشت ۱۴۰۲ «اتحادیه کارگران آزاد ایران» که یک تشکل مستقل کارگری است،‌ فهرستی از ۶۰ کارگاه و شرکت پیمانکاری در ایران را منتشر کرده که تا کنون به «اعتصاب سراسری ۱۴۰۲» پیوستند.
 از شهر اصفهان هم گزارش شده که گروهی از کارگران پیمانکاری‌های اژدر و طهماسبی نیز در اعتراض به عدم افزایش حقوق در سال جدید،‌ دست از کار کشیدند و محل کار خود را ترک کردند.
 گروهی از کارگران پتروشیمی گچساران و معدن مس درالو کرمان،‌ ساتراپ صنعت در فاز ۱۴ عسلویه و شرکت ایمن سازان کنگان در بندر بوشهر،‌ کارگران پروژه ای در جاسک،‌ کاگران مس سرچشمه دررفسنجان و فولاد مادکوش در بندرعباس از روز دوشنبه ۴ اردیبهشت اعتصاب کردند.
 در سال‌های گذشته کارگران ایران اعتصاب‌‌های گسترده‌ای در سراسر کشور سازماندهی کردند که عمدتا اهداف صنفی داشت.
 اعتراضات اخیر کارگران در آستانه اول ماه مه،‌ ۱۱ اردیبهشت روز جهانی کارگر است. سال گذشته در روزها و هفته های منتهی به روز کارگر،‌ دهها تن از فعالان صنفی کارگران احضار و بازداشت شدند و حتی تعدادی از آنها در خیابان مورد ضرب و شتم قرار گرفتند.
"
217,اقتصاد,فرار مالیاتی پزشکان؛ سازمان بازرسی به وزیر بهداشت هشدار داد,ایران |  اقتصاد ایران | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 سازمان بازرسی ایران در نامه‌ای خطاب به وزیر بهداشت این کشور درباره الزام رعایت قانون پایانه‌های فروشگاهی توسط صنوف مرتبط با پزشکی و پیراپزشکی هشدار داده است.
 در این نامه همچنین گفته شده این صنوف-صرفنظر از دولتی با خصوصی- ملزم به بستن قرارداد با شرکت‌های بیمه(درمانی) هستند.
 سازمان بازرسی به نقل از بازرسان خود گفته که پس از بازرسی‌ها و گزارش‌ها دریافته که بعضی مراکز درمانی و پزشکان نه تنها با بیمه‌ها قرارداد ندارند بلکه با وجود نصب دستگاه‌های کارتخوان حق ویزیت خود را بصورت نقدی طلب می‌کنند یا از آنها می‌خواهند پول خود را بصورت «کارت به کارت» منتقل کنند.
 بر اساس قانون بودجه امسال (۱۴۰۲) صاحبان حرف و مشاغل پزشکی باید از پایانه‌های فروشگاهی استفاده کنند.
 در اواخر سال ۱۳۹۷ نمایندگان مجلس شورای اسلامی در هنگام تصویب بودجه سال ۹۸ پزشکان را مکلف کردند که بر اساس « قانون مالیات‌های مستقیم» در مطب‌های خود دستگاه کارت‌خوان نصب کنند و عدم نصب این دستگاه‌ها را مشمول جریمه دانستند.
 یکی از اهداف این طرح جلوگیری از «فرار مالیاتی» پزشکان اعلام شده و با گذشت پنج سال، عدم استفاده از دستگاه‌های کارت‌خوان در مطب بعضی پزشکان هنوز خبرساز است.
 در بهمن ماه سال گذشته(۱۴۰۱) دفتر بازرسی مبارزه با فرار مالیاتی و پول‌شویی اعلام کرد بیش از ۵۰ درصد گزارش‌های فرار مالیاتی مربوط به پزشکان است.
 سازمان امور مالیاتی در ایران می‌گوید پزشکان در مقایسه با سایر اصناف دارای بیشترین شکایات مردمی در فرار مالیاتی هستند و بیشترین شکایت از این صنف به استفاده نکردن از کارت‌خوان برمی‌گردد.
 همچنین بعضی گزارش‌ها از این حکایت دارد که تعدادی از پزشکان که عمدتا گردش‌های مالی بالایی هم دارند، با اسامی صنفی غیرمرتبط با حرفه پزشکی اقدام به تهیه دستگاه کارتخوان کرده‌اند یا شماره حساب سایرین را برای پرداخت معرفی کرده‌اند.
 سختگیری‌ها درباره استفاده از کارتخوان توسط اصناف مرتبط با پزشکی در حالیست که همزمان با بالا رفتن تورم عمومی در ایران، هزینه‌های درمان و ویزیت پزشکان هم به موازات آن در این کشور افزایش یافته است.
 فرارهای مالیاتی که دولت ایران به جد دنبال بستن منافذ آن است در سالهای اخیر تشدید شده؛ با عمیق‌تر شدن کسری بودجه در ایران، افزایش درآمدهای مالیاتی بیش از گذشته در دستور کار دولت ایران قرار گرفته است.
 با وجود معرفی دستورالعمل‌های جدید برای بستن راههای فرار از مالیات، این فرارهای مالیاتی که به پزشکان هم محدود نیست، به دلیل ساز و کارهای با ساختار قدیمی ادامه یافته است.
 بطور مثال موضوع شناسایی خانه‌های خالی یکی از معضلات در سالهای اخیر در بحث دریافت مالیات از خانه‌های بی سکنه بوده است.
 آمار مشخصی از رقم فرار مالیاتی در ایران در دست نیست؛ سازمان بازرسی ایران اخیرا اعلام کرده حدود یک میلیون پرونده با مبلغی حدود ۵۰۰ هزار میلیارد تومان در هیات‌های حل اختلاف مالیاتی‌، در حال رسیدگی است.
"
218,اقتصاد,جهان خودرو؛ رونمایی لوکس‌ترین مدل الکتریکی بنز در شانگهای,صنعت خودرو | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 مایباخ، زیرمجموعه بسیار لوکس مرسدس-بنز اولین مدل الکتریکی خود را در نمایشگاه شانگهای رونمایی کرد. این ماشین که براساس بنز EQS شاسی‌بلند ساخته شده، قرار است در کارخانه بنز در آمریکا تولید شود و زمستان به بازار عرضه می‌شود.
 ظاهر مایباخ EQS با بدنه دو رنگ، طرح جدید جلوپنجره و رینگ‌هایی که ویژه مایباخ طراحی شده از شاسی‌بلند بنز EQS لوکس‌تر شده است. اما تفاوت اصلی این دو مدل در اتاق است. مایباخ دو صندلی عقب دارد که می‌توان آن‌ها را خواباند. دو میز تاشو، یک یخچال و دو گیلاس بین دو صندلی قرار دارد. هوای اتاق به طور مرتب تصفیه می‌شود و بنز یک عطر ویژه مایباخ ساخته که اتاق را خوشبو می‌کند.
 برای نمایشگری که سراسر داشبورد را پوشانده، گرافیک متفاوتی از مدل‌های بنز طراحی شده است. مایباخ EQS به خاطر الکتریکی بودن کاملا بی‌صدا است، اما برای ماشین صدای ویژه‌ای طراحی شده که متناسب با سرعت و شتاب تغییر می‌کند. این صدا را می‌توان با سیستم صوتی سه بعدی که پانزده بلندگو دارد برای سرنشینان پخش کرد.
 همچنین کمک‌فنرهای مایباخ تغییر داده شده تا سواری ماشین از بنز EQS نرم‌تر شود. مایباخ EQS دو موتور الکتریکی دارد که در مجموع ۶۴۹ اسب بخار نیرو تولید می‌کنند. شتاب صفر تا ۱۰۰ کیلومتر در ساعت ۴.۴ ثانیه و حداکثر سرعتش ۲۱۰ کیلومتر در ساعت است. بنز می‌گوید ماشین با هر بار شارژ تا حداکثر ۶۰۰ کیلومتر حرکت می‌کند.
 مایباخ EQS از اولین ماشین‌های بسیار لوکس الکتریکی است که به بازار می‌آید. رولزرویس قرار است امسال یک کوپه الکتریکی رونمایی کند و فروش اولین بنتلی الکتریکی از سال ۲۰۲۶ آغاز خواهد شد.
 مایباخ EQS سومین مدل مایباخ است. بنز می‌گوید فروش مایباخ سال گذشته ۴۱ درصد افزایش داشت و به ۲۳ هزار و ۴۰۰ دستگاه رسید. نیمی از مدل‌های مایباخ در چین فروخته می‌شود و آمریکا هم از بازارهای بزرگ این مارک است. قیمت مایباخ EQS اعلام نشده، اما پیش‌بینی می‌شود قیمت پایه ماشین بدون امکانات سفارشی ۲۰۰ هزار دلار باشد.
 مایباخ یکی از سه زیرمجموعه محصولات گران‌ بنز است. AMG و کلاس G دو زیرمجموعه دیگر این بخش‌اند. فروش آنها از مدل‌های معمولی بنز کمتر است، اما سود بسیار زیادی دارند. بنز به تازگی استراتژی خود را تغییر داده و بر فروش ماشین‌های گران‌تر تمرکز کرده است. این کارخانه می‌گوید در سه ماه اول سال ۲۰۲۳ نزدیک به ۹۲ هزار دستگاه ماشین از این سه زیرمجموعه فروخته است.
 پل‌استار، زیرمجموعه کارخانه ولوو مدل جدیدش را بدون شیشه عقب طراحی کرده‌ و می‌گوید با این کار ایمنی سرنشینان بیشتر می‌شود. این خودروساز سوئدی، پل‌استار ۴ را در نمایشگاه خودروی شانگهای رونمایی کرد.
 یک دوربین با کیفیت بالا روی سقف است که تصویر پشت ماشین را در نمایشگری نشان می‌دهد که جای آینه قرار دارد. راننده می‌تواند با فشار یک دکمه این نمایشگر را به آینه تبدیل کند تا بتواند صندلی عقب را ببیند. پل‌استار می‌گوید با این فن‌آوری دید راننده در شب بسیار بهتر است.
 حذف شیشه عقب دست طراحان را باز گذاشته تا سقف را طوری طراحی کنند که فضای سرنشینان عقب بیشتر شود. سقف ماشین سراسر شیشه‌ است و باعث می‌شود اتاق بازتر و بزرگ‌تر به نظر برسد. سقف شیشه‌ای را می‌توان مات کرد تا جلوی نور شدید گرفته شود.
 پل‌استار ۴ بر روی پلتفرمی ساخته می‌شود که با همکاری ولوو و جیلی، خودروساز چینی ساخته شده است. ولوو و پل‌استار هر دو زیرمجموعه جیلی هستند. قرار است پل‌استار ۴ در کارخانه‌ جیلی در چین تولید شود.
 پل‌استار ۴ را می‌توان با یک موتور یا دو موتور الکتریکی سفارش داد. قوی‌ترین مدل ۵۴۴ اسب بخار نیرو تولید می‌کند. حداکثر سرعت ماشین ۲۰۰ کیلومتر در ساعت و شتاب صفر تا صدش ۳.۸ ثانیه است. به گفته کارخانه، پل‌استار ۴ با هر بار شارژ حداکثر ۵۶۰ کیلومتر حرکت می‌کند. قدرت مدل ضعیف‌تر ۲۷۲ اسب بخار است، اما با هر بار شارژ می‌تواند تا ۶۰۰ کیلومتر حرکت کند.
 قیمت پایه ماشین ۶۰ هزار دلار است و در بخشی از بازار رقابت می‌کند که تسلا مدل Y پرفروش‌ترین است. علاوه بر تسلا، آئودی Q4 و ب‌ام‌و iX3 هم از رقیبان اصلی پل‌استار هستند.
 فولکس‌واگن یک مدل سدان به محصولات الکتریکی‌اش اضافه کرد. این ماشین که نامش ID7 است، گران‌ترین مدل الکتریکی کارخانه است و فولکس‌واگن امیدوار است با آن بتواند فاصله خود را با تسلا کمتر کند.
 ظاهر ID7 شبیه مدل‌های دیگر الکتریکی فولکس ساده است و ماشین بر روی پلتفرمی مشترک با شاسی‌بلند ID4 کارخانه ساخته شده است. چون ارتفاع ماشین از شاسی‌بلند کمتر است، مقاومت کمتری در برابر هوا دارد و در نتیجه با هر بار شارژ مسافت بیشتری حرکت می‌کند.
 فولکس‌واگن در واکنش به انتقاد‌ها از اولین مدل‌های الکتریکی کارخانه، کیفیت اتاق را بهتر کرده است. نمایشگر بزرگ‌تر شده و سیستم عامل جدیدی دارد که از قبل‌ سریع‌تر است. این سیستم می‌تواند دستورهای راننده را به صورت صوتی دریافت کند و مثلا وقتی راننده می‌گوید سردش است، بخاری را روشن می‌کند.
 قدرت ماشین ۲۸۶ اسب بخار است و می‌تواند با هر بار شارژ تا ۷۰۰ کیلومتر حرکت کند. فولکس‌واگن اکثر امکانات لوکس و فن‌آوری‌های جدید را با ID7 ارائه می‌کند. از جمله سیستم پارک اتوماتیک که به صورت استاندارد ارائه می‌شود.
 قیمت پایه ماشین ۶۰ هزار یورو است که از تسلا مدل ۳ گران‌تر و نزدیک به محصولات بنز و ب‌ام‌و است. با این حال به نظر نمی‌رسد فولکس‌واگن قصد داشته باشد با ID7 به بازار ماشین‌های لوکس وارد شود. این کارخانه می‌گوید ID7با برد۷۰۰ کیلومتر با هر بار شارژ برای تاکسی‌ها که هر روز مسافت زیادی رانندگی می‌کنند بهترین انتخاب است.
 جگوار-لندروور همزمان با اجرای یک استراتژی تازه نامش را به JLR تغییر داد. در استراتژی جدید، کارخانه به چهار زیرمجموعه رنج‌روور، دیسکاوری، دیفندر و جگوار تقسیم می‌شود.
 خودروساز انگلیسی سال‌های گذشته تلاش کرده بود تا مجموعه شاسی‌بلندهای خود را تا حد امکان از هم جدا کند تا با یکدیگر رقابت نکنند. با این هدف، رنج‌روور بر لوکس‌بودن تاکید می‌کرد، دیسکاوری قرار بود شاسی‌بلندی برای خانواده‌ها باشد و دیفندر ماشینی بود که برای رانندگی خارج از جاده ساخته می‌شد. حالا JLR این سه بخش را همراه با جگوار به زیرمجموعه‌های مستقل‌تر تبدیل کرده تا راحت‌تر رشد کنند.
 با این دسته‌بندی جدید، نمایندگی‌ها بر فروش یک مارک تمرکز خواهند کرد و طراحی داخلی آنها هم لوکس‌تر خواهد شد. JLR همچنین بوتیک‌هایی در محله‌های ثروتمند‌ تاسیس می‌کند.
 JLR همزمان اعلام کرد که برای ساخت یک پلتفرم الکتریکی یک میلیارد پوند (بیش از یک میلیارد و ۲۰۰ میلیون دلار) سرمایه‌گذاری کرده است. این بخشی از سرمایه‌گذاری ۱۵ میلیارد پوندی (۱۸ میلیارد و ۶۰۰ هزار دلاری) کارخانه است تا در نهایت جگوار را به یک خودروساز الکتریکی تبدیل ‌کند.
 جگوار سال آینده یک ماشین چهار در اسپرت الکتریکی به بازار عرضه می‌کند که قیمت پایه‌اش صد هزار پوند (۱۲۴ هزار دلار) است. JLR می‌گوید این جگوار جدید سریع‌ترین ماشینی است که در تاریخ کارخانه ساخته شده و می‌تواند با هر بار شارژ تا ۷۰۰ کیلومتر حرکت کند. با استراتژی جدید کارخانه، جگوار می‌خواهد در آینده با خودروسازان لوکسی مانند بنتلی رقابت کند.
 بیشتر بخوانید:
"
219,اقتصاد,تعلیق فعالیت‌های بزرگترین لابی کسب‌وکار بریتانیا پس از اتهامات تجاوز و آزار جنسی,اقتصاد جهان |  بریتانیا |  خشونت علیه زنان |  خشونت جنسی | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 بزرگترین گروه لابی‌گری کسب‌وکارها در بریتانیا پس از طرح اتهامات تجاوز و آزار جنسی علیه کارکنان و مدیرانش اعلام کرده است که عمده فعالیت‌های خود را به حال تعلیق درمی‌آورد.
 کنفدراسیون صنعت بریتانیا (سی‌بی‌آی) خود را نماینده بیش از ۱۹۰ هزار شرکت، بنگاه و کسب‌وکار در بریتانیا معرفی می‌کند و برخی از بزرگترین شرکت‌های بریتانیایی و اروپایی عضو آن بوده‌اند.
 تصمیم به تعلیق فعالیت‌های سی‌بی‌آی پس از آن اعلام شده است که شماری از شرکت‌های بزرگ عضو این گروه اعلام کردند با توجه به دغدغه‌هایشان در خصوص ناامنی برای زنان، تصمیم به ترک این گروه یا تعلیق عضویتشان گرفته‌اند.
 گروه خودروسازی بی‌ام‌و، شرکت دارویی آسترازنکا، شرکت نفتی بی‌پی، فروشگاه‌های زنجیره‌ای مارکس اند اسپنسر، فروشگاه‌های جان لوئیس، شرکت مخابراتی وودافون، ویرجین‌مدیا، شرکت کارت‌های اعتباری مسترکارد، خودروسازی رولزرویس و غول صنایع غذایی، یونیلور، برخی از بزرگترین شرکت‌هایی هستند که به عضویت خود در سی‌بی‌آی خاتمه داده یا آن را معلق کرده‌اند.
 اتحادیه بیمه‌گران و اتحادیه صنعت انرژی بریتانیا هم این گروه را ترک کرده‌اند.
 موج واکنش منفی شرکت‌های عضو این گروه لابی‌گری پس از آن آغاز شد که روزنامه بریتانیایی گاردین برای سومین بار گزارشی درباره ادعاهای تجاوز جنسی کارکنان آن منتشر کرد.
 اولین گزارش گاردین در ماه مارس منتشر شد که در آن از یک ادعای تعرض جنسی توسط تونی دانکر، مدیر کل وقت سی‌بی‌آی خبر داد و علاوه بر این چند ادعای مشابه دیگر را نیز گزارش کرد. آقای دانکر در آن مقطع برکنار شد و سی‌بی‌آی اعلام کرد تحقیقات مستقلی در این زمینه انجام می‌شود.
 چند هفته بعد گاردین در گزارشی دیگر ادعاهای جدید بیش از ده نفر از زنان شاغل یا ب اسابقه کار در سی‌بی‌آی را منتشر کرد که از جمله شامل یک مورد ادعای تجاوز جنسی می‌شد. در واکنش برخی از برنامه‌های سی‌بی‌آی، از جمله ضیافت شام سالانه آن لغو شود.
 روز جمعه روزنامه گاردین در گزارشی دیگر از ادعای یک زن دیگر درباره تجاوز جنسی یکی از کارکنان سی‌بی‌آی خبر داد.
 پیش از گزارش‌های گاردین، پلیس لندن تحقیقاتی را درباره ادعای تجاوز در یک مهمانی تابستانی سی‌بی‌آی در سال ۲۰۱۹ آغاز کرده بود.
 این گروه لابی‌گری می‌گوید از شنیدن ماجراهای آزار جنسی «دچار شوک و بیزاری» شده و یک شرکت حقوقی را برای بررسی حقوقی مستقل ادعاها استخدام کرده و سه نفر از کارکنان را هم معلق کرده است.
 قرار است فعالیت‌های عمده گروه لابی‌گری بنگاه‌های بریتانیا تا نشست ویژه مجمع عمومی آن در ماه ژوئن معلق بماند.
 هیات مدیره سی‌بی‌آی می‌گوید پیشنهادهایی را برای تغییر مشی این نهاد و اصلاح فرهنگ کاری آن پیشنهاد خواهد داد.
 سایمون جک، از دبیران اخبار اقتصادی بی‌بی‌سی، می‌گوید: «آینده سازمانی که خود را ""صدای کسب‌وکار"" بریتانیا معرفی می‌کرد به طور جدی در ابهام است.»
 منبعی در سی‌بی‌آی به بی‌بی‌سی گفته کارکنان این گروه در هفته‌های گذشته تحت فشار روانی سنگینی بوده‌اند.
 به گفته این منبع در آغاز کارکنان از انتشار گزارش ادعاهای آزار جنسی خوشحال بودند و تصور می‌کردند که بالاخره مدیران بابت مسئولیتشان بازخواست می‌شدند. اما با گذشت زمان فشار روانی بالا رفته و خیلی نگران هستند که اصلا در آینده کاری داشته باشند.
"
220,اقتصاد,با افزایش خرید نفت روسیه توسط شرکت‌های بزرگ چینی، شرکت‌های کوچک چین به نفت ایران روی آورده‌اند,نفت و گاز |  تحریم ایران |  روسیه |  چین |  جنگ اوکراین | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 به گزارش منابع بازار نفت و حمل و نقل دریایی، شرکت‌های نفتی دولتی و پالایشگاه‌های بزرگ در چین با افزایش خرید نفت خام روسیه، باعث جلوگیری از سقوط بهای نفت آن کشور شده و در نتیجه خریداران کوچکتر چینی را مجبور کرده‌اند به سایر عرضه‌کنندگان نفت ارزان‌تر روی آورند.
 به این ترتیب، خریداران کوچکتر با قبول خطر نقض تحریم‌ آمریکا، متقاضی اصلی نفت تحریمی ایران و ونزوئلا شده‌اند که با تخفیف مناسب به بازار عرضه می‌شود.
 به گزارش رویترز، خریداران عمده چینی پس از تحریم‌های غرب علیه روسیه پس از حمله به اوکراین برای مدتی از خرید نفت این کشور اکراه داشتند اما به تدریج خرید آنان افزایش یافته است.
 روسیه نیز به نوبه خود برای خریداران چینی تخفیف‌های قابل توجهی منظور کرده است و بر اساس آمار گمرکی چین، کل واردات نفت خام روسیه توسط چین در ماه مارس به طور متوسط روزی ۲.۲۶ میلیون بشکه بوده است.
 بخش عمده نفت وارداتی چین از روسیه از مناطق بالتیک و اورال روسیه است.
 شرکت‌های چینی پتروچاینا، هنگلی و شنگونگ خریداران اصلی نفت روسیه معرفی شده‌اند هرچند این شرکت‌ها در این مورد اظهارنظری نکرده‌اند.
 براساس این گزارش، انتظار می‌رود واردات نفت روسیه توسط چین در ماه‌های آینده روند افزایشی داشته باشد.
 با افزایش خرید نفت روسیه توسط پالایشگاه‌های عمده دولتی در چین، پالایشگاه‌های کوچکتر مستقل - که به قوری موسوم هستند - به منابع دیگر متکی شده‌اند.
 پس از آغاز جنگ اوکراین، بخش عمده نفت وارداتی چین از روسیه توسط این شرکت‌ها صورت می‌گرفت.
 این شرکت‌ها که بیش از شرکت‌های بزرگ نسبت به تغییرات قیمت حساس هستند، عمدتا به خریداران نفت کم کیفیت‌تر مناطق قطب شمال روسیه و همچنین نفت تحریمی ایران و ونزوئلا تبدیل شده‌اند.
 آمار گمرک چین برای ماه مارس شامل واردات نفت از ایران و ونزوئلا نیست زیرا به منظور دور زدن تحریم‌ها، نفت این کشورها تحت اسامی دیگری وارد چین می‌شود.
 براساس این آمار، میزان نفت وارداتی از مرکز ترانزیت مالزی، که بخشی از آن قطعا شامل نفت صادراتی ایران و ونزوئلاست، در ماه مارس به ۱.۰۷ میلیون بشکه در روز رسید که نسبت به میانگین ماه‌های قبل بیش از ۶۰ درصد افزایش داشت. این گزارش نوشته است که نفت ایران با تخفیف حدود ۱۱ دلار در بشکه تحویل مشتری می‌شود که زیر قیمت نفت اورال روسیه است.
 به گزارش منابع نفتی، احتمالا چین در ماه مارس حدود ۴۰۰ بشکه نفت خام در روز از ایران وارد کرد که دو برابر میزان واردات نفت ایران در ماه ژانویه بوده است. برخی منابع، این رقم را بالاتر دانسته‌اند و انتظار این است که این رقم در آینده افزایش یابد.
"
221,اقتصاد,آیا شانس موفقیت شغلی بلند‌ قدها بیشتر است؟,اشتغال |  زنان |  مردان |  سبک زندگی | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 مشکل بتوان تبعیض قد یا ارتفاع گرایی را شناسایی کرد ولی شواهدی وجود دارد که نشان می‌دهد تبعیض یا تعصب ما نسبت به قد و قامت می‌تواند به موفقیت شغلی ما کمک کند.
 وقتی عمران در سال ۲۰۱۰ به عنوان نگهبان امنیتی در یک دانشگاه خصوصی در کراچی استخدام شد، صمیمانه و با جان و دل به کار پرداخت. او که در شیفت‌های شب کار می‌کرد با جرأت وقاطعیت انجام وظیفه می‌کرد و مانع از سرقت و خرابکاری در محیط دانشگاه می‌شد و از صبح زود جوابگوی مراجعه‌کنندگان به دانشگاه بود.
 ولی پیشرفت او بدون مانع نبود. عمران جوان خجولی بود که با ۱۵۷ سانتیمتر قد تنها چند سانتیمتر کوتاه‌تر از قد معمول مردان پاکستانی بود. ولی همکارانش به او لقب‌هایی داده بودند که از نظر آنان خنده‌دار بود مانند کوتوله.
 عمران که به لحاظ امنیت شغلی اسم کاملش آورده نمی‌شود، می‌گوید او به آنچه هست افتخار می‌کند و می‌تواند از عهده مشکلات مرتبط با قدش برآید. ولی مواردی هست که فکر می‌کند کوتاهی قدش تاثیر منفی بخصوصی دارد ازجمله در دستمزد او: «وقتی موقع افزایش دستمزدهاست، من را در ردیف نگهبانانی که تازه استخدام شده اند قرار می دهند. من مدت زیادی برای این دانشگاه کار کرده ام و نباید از لحاظ دستمزد در ردیف آنها قرار بگیرم».
 البته هیچ کس این دو مورد را کاملا به هم ربط نداده و حتی خود عمران بعضی وقت‌ها فکر می‌کند این یک توهم است که خیال می‌کند قد او در عدم پیشرفتش موثر بوده. ولی وقتی می‌بیند که از نظر میزان دستمزد برای یک سال دیگر در همان کادر نگهبانانی قرار گرفته که تازه استخدام شده‌اند، نمی‌تواند به این موضوع فکر نکند که شاید ارزشیابی او بر اساس قد اوست-نه کارش- که مانع ترقی او می‌شود.
 تبعیض علیه قد، یکی از تبعیض‌هایی است که کمتر شناخته شده یا کمتر در باره آن بحث می‌شود و اثبات آن بسیار مشکل است. خیلی‌ها مانند عمران فکر می‌کنند که شاید این تصورِ مسخره‌ای باشد و می‌پرسند آیا کسی می‌تواند حتی با دلیل و مدرک کوتاهی قد را با خصوصیات منفی تلفیق کند؟ حتی مشکل است کسانی که اندازه قدشان در حد معمول یا بالاتر از حد معمول است معتقد باشند که زمانی در مورد قد تعصب داشته یا قدبلند بودن به نفعشان تمام شده.
 با این وجود، بررسی نشان می‌دهد که در سطح حرفه‌ای، بلندی قد هم در مردان و هم زنان تاثیر محسوسی-البته با مختصری تفاوت، دارد. قد با درآمد بیشتر ارتباط دارد: استخدام کنندگان کاندیداهای بلند قدتر را ترجیح می‌دهند و طول قد در ترفیع کارمند موثر است. بنا بر پژوهش‌ها ما فکر می‌کنیم زنان و مردان قدّ بلندتر، بیشتر برازنده رئیس و رهبر بودن هستند و مقتدرتر، باهوش‌تر و سالم‌ترند؛ ودر نتیجه بیشتر احتمال دارد که مردان بلندقد پُست‌های مدیریت را داشته باشند.
 اما هنوز تبعیضِ قدّ یک تعصب سربسته و تلویحی است که ممکن است در ضمیر ناخودآگاه یا باطنی ما باشد بدون آن که به آن واقف باشیم. و همین ویژگی پنهان و مخفی بودن آن است که ریشه‌کن کردن آن را مشکل می‌کند.
 ما می‌دانیم که در ارتباط با شکل و قیافه، انواع مختلف تبعیض وجود دارد، مانند تبعیض وزن، یا داشتن صورت بچگانه. ولی ما علیه قد و قامت افراد نیز تبعیض و تعصب داریم چون داشتن قد معینی را ترجیح می‌دهیم.
 دکتر عمر کیمهی، دانشیار دانشکده حقوق دانشگاه حیفا، که درباره تبعیض بر اساس قد مطالعاتی انجام داده معتقد است که چون قدرت و قد در پادشاهی حیوانات اهمیت داشته، ریشه بلندگرایی در تبعیض‌های تکاملی نهفته است.
 «اگر شما (از لحاظ قد و هیکل ) بزرگتر باشید سردسته گروه هستید. بعضی از این طرز فکر هنوز وجود دارد... و فکر می‌کنیم که بلندی قد با اختیار و قدرت و مقام بالاتر مرتبط هست.»
 ممکن است ارج و احترامی که برای قد بلند قائلیم غریزی-باقیمانده روش‌های ابتدایی برای سلسله مراتب اجتماعی در زمان گذشته باشد. در جوامع وابسته به پیشینیان، تندرستی و از لحاظ جسمی پُرابهت، از ویژگی‌ها برای رهبری بود. ولی دکتر ارین پریتچارد، مدّرس رشته مطالعات معلولیت در دانشگاه هوپ در لیورپول و از اعضای اصلی مرکز مطالعات فرهنگی و معلولیت، می‌گوید در جامعه مدرن ما از راه‌های متعددی وارد تبعیض بر اساس قد می‌شویم. به عقیده دکتر پریتچارد کشورها معیارهای خودشان را برای دلخواه‌ترین بلندی قد دارند واگر کسی قدش کوتاه‌تر از این معیار باشد فکر می‌کنیم شاید اِشکالی وجود داشته باشد و به هر حال ما برای بلندی قد ارزش قائل می‌شویم.
 ارج و احترام برای قد‌ بلند حتی در زبان‌ها هم رخنه کرده است و هر گویشی پُر است از ضرب‌المثل‌هایی که که بر بلندی قد ارزش قائل می‌شود و کوتاهی قد را به خصوصیات منفی ارتباط می‌دهد.
 ما به طور ناخودآگاه بلندی قد را با ادراک و فهم و همچنین ویژگی‌های جسمی ارتباط می‌دهیم و این عقیده را داریم که افراد قد بلندتر قابلیت بیشتری داشته، تحمل قبول ریسک را دارند، بر اوضاع مسلط هستند، استعداد فوق‌العاده و حتی کاریسما دارند. از طرف دیگر به گفته دکتر پریتچارد «مردم کسانی را که کوتاه قدتر هستند جدی نمی‌گیرند، به آنها احترام گذاشته نمی‌شود و می‌توانند آماج شوخی و مسخره واقع شوند.»
 ولی هنوز مردم معمولا به قد خودشان فکر نمی‌کنند و تصورشان این نیست که تبعیض و تعصب علیه کوتاهی قد وجود داشته باشد چون تعصب علیه کوتاهی قد یک تبعیض آشکار نیست و در الگوی منطق ما نمی‌گنجد که آن را موجب یک نیت و اقدام زیان‌بخش عمدی بدانیم.
 به طور مثال مدیران ممکن است کوچکترین آگاهی نداشته باشند که نظرشان به یک کارمند بخصوص و چشم انداز آینده او، به نحوی با قد او ارتباط دارد و همین موضوع سبب می‌شود که از بین بردن آن مشکل شود.
 در مورد عمران، او حتی نخواهد دانست که چگونه این سئوال را با رؤسای خود در میان بگذارد که آیا قد او در میزان دستمزدش تأثیر دارد یا نه «من با چه کسی باید صحبت کنم؟ من خوش شانسم که کار مهمی دارم (پس) چه می‌توانم بگویم؟ چطور می‌توانم بدون این که وضع را خراب کنم این موضوع را مطرح کنم؟»
 تأثیر در کار
 با وجود این که نمی‌توان این نوع تبعیض را مشخص کرد، باید گفت که قد بلند در موفقیت کاری تاثیر زیاد و سنجیده‌ای دارد.
 پژوهش درباره تبعیض سیستماتیک در تصمیم استخدام افراد نشان می‌دهد که کارفرمایان ممکن است کاندیداهایی را که قدشان کوتاه‌تر است رد کنند ولو این که رزومه آنها مشابه کاندیدای بلند قدتر باشد و ناخودآگاه ویژگی‌های مثبت محیط کار مانند اعتماد، لیاقت و توانایی جسمی را با بلندی قد مرتبط می‌دانند.
 متا-آنالیز نشان می‌دهد که نرخ‌های ترفیع به طور مثبت به قد بستگی دارد. عمر کیمهی، خاطرنشان می‌سازد که مالکم گلدول، در کتاب خود موسوم به Blink نوشته «در میان جمعیت آمریکا قدِ حدود ۱۴ و نیم درصد مردان ۶ فوت یا بیشتر است (هر فوت ۴۸/۳۰ سانتیمتر). در حالی که در میان مدیران عامل ۵۰۰ شرکت این رقم ۵۸ درصد است.»
 بلندی قد می‌تواند در تفاوت دستمزدها نیز تاثیر بگذارد. مطالعاتی که در بریتانیا، چین و آمریکا صورت گرفته نشان‌دهنده ارتباط بین بلندتر بودن قد با دستمزد بیشتر است؛ اگر چه تعداد دقیق آن متغیر است.
 در این راستا عامل جنسیت هم بی‌تأثیر نیست. تحقیقات ایناس کلی، استاد اقتصاد در دانشگاه لیولا مریمونت، در کالیفرنیا نشان می‌دهد که در نقش قد شخص در میزان درآمد، جنسیت هم بی‌تاثیر نیست. «مردان سفید پوست برای هر 10 سانتیمتر قد بلندتر، پول اضافی به مراتب بیشتری از زنان سفید پوست عایدشان می‌شود» و این تفاوت درآمد در میان آمریکایی‌های آفریقایی‌تبارحتی بیشتر است.
 این واقعیت مرتبط است با این ایده که زنان می‌توانند بیش از اندازه بلند قد باشند و این که زنان قد بلند با تبعیض‌هایی مواجه هستند که شامل مردان نمی‌شود. یک بررسی در باره دانشجویان زن بلند قد، حاکی از این است که بلندی قد بیش از حد معمول موجب «ترس و بیم ناخودآگاه» می‌شود.
 به گفته پریتچارد «اگر زنی یک سر و گردن از دیگران بلندتر باشد ممکن است آنها به چشم تهدید به او نگاه کنند... اگر یک زن توفق و برتری نشان دهد، خشونت تعبیر می‌شود و می‌تواند مشکل‌ساز باشد.»
 از سوی دیگر مردان در ارتباط با تبعیض علیه کوتاهی قد آسیب پذیرتر از زنان هستند. بر اساس یافته‌های ایناس کلی، ممکن است مردان در مقایسه با زنان از بلندی قد استفاده بیشتری بکنند، ولی زنان از کوتاهی قدشان ضرر کمتری می‌بینند چون به هر حال اضافه حقوقی که کارمندان زن بلند قد دریافت می‌کنند، کمتر از پاداش و اضافه حقوق مردان قد بلند است. پریتچارد می‌گوید شاید هم به این دلیل باشد که زنانی که قدشان کمی کوتاه‌تر از حد معمول است را می‌توان ظریف و باریک اندام توصیف کرد.
 البته تبعیض قد تنها به قضاوت در باره ظاهر فرد منحصر نمی‌شود. طبق پژوهش‌ها عوامل دیگر مرتبط با قد هم وجود دارد که در رفتار شخص تاثیر می‌گذارد و به نوبه خود می‌تواند نحوه عملکرد شخص در محیط کاررا تعیین کند.
 ایناس کلی، خاطر نشان می‌سازد که بسیاری از کارشناسان معتقدند بلندی قد در توانایی شناختی شخص تاثیر مثبت دارد و در بازار کار پاداش آن داده می‌شود. وی همچنین می‌گوید سئوال مهمتر این است که آیا امکان دارد افراد کوتاه قدتر با تبعیضی مواجه شوند که در اعتماد به نفس، سلامت فکری و ثبات احساسی آنان تاثیر گذاشته و در نتیجه به ضرر ترقی و افزایش حقوق آنان تمام شود؟
 برای مثال کودکان بلند قدتر به این دلیل که موقعیت بهتری برای شرکت در تیم‌های ورزشی در مدرسه دارند، ممکن است اعتماد به نفس بیشتری داشته باشند؛ در حالی که احتمال دارد دانش‌آموزان کوتاه قدتر با زورگویی و قلدری مواجه شوند و در نتیجه مهارت کمتری برای ایجاد رابطه با افراد داشته و اعتماد به نفس کمتری پیدا کنند. همین طور قد بلند شاید باعث موفقیت‌های دیگری مثلا در زمینه رابطه عاشقانه یا جلب توجه شود.
 ایناس کلی می‌گوید مشکل است که وجود تبعیض را در تمام مراحل منتفی دانست چرا که اگر در مورد کارفرما نباشد شخص در مرحله جلوتری از زندگی با آن برخورد کرده است.
 با توجه به این که می‌بینیم تبعیض در مورد قد تا چه حد تثبیت شده – ولی هنوز ناآشکار است، ممکن است یافتن راه‌های واقعی و ملموس برای مبارزه با آن کار آسانی نباشد.
 قوانین موجودِ مرتبط با بلندی قد تنها در چند حوزه قضایی دیده می‌شود مانند مصوبه حقوق مدنی الیوت لارسن، که در استخدام و پرداخت تاوان، اعمال تبعیض بر اساس قد را ممنوع کرده است. قانون گنجاندن شرط قد در استخدام را قدغن کرده است مگر این که از روی حسن نیت باشد مانند مشاغلی که لازمه‌اش داشتن قد بلند است. ولی حتی در جاهایی که قوانینی در این باره وجود دارد شکایت‌های بسیار معدودی به دادگاه کشیده می‌شود.
 عمر کیمهی خاطر نشان می‌سازد از آنجا که تشخیص تبعیض بر اساس قد بسیار مشکل است باید مثل موارد اطلاعات درباره جنسیت و نژاد کارمندان که بسیاری از شرکت‌ها اکنون آن را در داده‌های کمپانی منظورمی‌کنند، مشخصات در باره قد کارمندان هم در این داده‌ها گنجانده شود.
 پریتچارد امیدوار است استخدام از راه دور از طریق زوم یا ویدیوی رزومه متقاضی بتواند از تبعیض‌هایی که در جریان استخدام کارمند دیده می‌شود بکاهد «وقتی شما در آنلاین هستید فقط سر و شانه‌های شخص را می‌بینید و در نتیجه نمی‌توانید ناخودآگاه قضاوت کنید.» و اگر شخصی که دعوت به کار می‌شود کارش بسیار خوب و قابل توجه باشد، تا وقتی که کارفرما متوجه کوتاهی قد او شود، جای خود را باز کرده است.
 کارشناسان می‌گویند همچنین ممکن است وقت آن رسیده باشد که در باره اهمیت قائل شدن برای قد بلند که ریشه تکاملی دارد تفاوت بین شرایط محیط زندگی اجدادمان و دنیای مدرن را در نظر بگیریم و ببینیم آیا خصوصیاتی که زمانی برای پیشرفت و موفقیت ضروری بودند، برای موفقیت‌های حرفه‌ای در محیط کار امروزی نیزهمانقدر اهمیت دارند؟ ولی از آنجا که باورهای ما ریشه‌های عمیقی دارند ممکن است تحقق آن امر مشکلی باشد.
 به طور کلی تا موقعی که هنوز مردم معتقدند موفقیت، رهبری- و حتی تبعیض-به یک شکل و شمایل خاص به نظر می‌رسد، این مشکل برطرف نخواهد شد. نهایتا این تغییر باید از درون شخص صورت گیرد یعنی با به چالش کشیدن تعصب‌های پنهان و ضمنی و متوجه اشتباه خود شدن در هنگامی که پای تبعیض به میان می‌آید.
 اما همانطور که پریتچارد می‌گوید ریشه‌کن کردن تبعیض علیه قد یک سفر طولانی خواهد بود و راه درازی باید پیموده شود.
 قدبلندها و کوتاه قدها دنیا را چگونه می‌بینند؟
 مردان ایرانی بیشترین افزایش طول قد را در دنیا در صد سال اخیر داشته‌اند
 
"
222,اقتصاد,چشم‌انداز تاریک اقتصاد ایران در سال پیش‌رو؛ ترکیب دشوار تورم و رکود و بی‌پولی,بیکاری |  نفت و گاز |  تحریم ایران |  صنعت خودرو |  امور بانکی |  بورس |  ایران |  تورم |  بازار مسکن |  فقر |  صنعت گردشگری و تفریح |  اقتصاد ایران |  بازار ارز | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 برای بسیاری از شهروندان آنچه از وضعیت اقتصادی سال ۱۴۰۱ در خاطر مانده، بیش از هر چیز در یک مفهوم اقتصادی خلاصه می‌شود: تورم. در این سال، افزایش قیمت‌ها به شکلی خیره‌کننده به سقوط دنباله‌دار ارزش ریال گره خورد و از قدرت خرید ایرانیان به طور کلی کاسته شد.
 در آخرین ماه سال، بانک مرکزی اعلام کرد تورم ۱۲ ماه منتهی به اسفند ۴۶.۵ درصد بوده و تورم نقطه به نقطه نیز ۶۳.۹ درصد است. بدین ترتیب بر اساس آمار رسمی، ایران برای چهارمین سال متوالی تورم بالای ۴۰ درصد را تجربه کرده‌است. ضمن اینکه تورم بخش‌هایی مانند مواد غذایی از مرز ۹۰ درصد هم عبور کرد. این ارقام، گویاترین تصویر از وضعیت اقتصادی سال ۱۴۰۱ است.
 ایران حالا در حالی سال ۱۴۰۲ را آغاز کرده که تصور عمومی از وضعیت اقتصادی پیش‌رو، چیزی است شبه به سالی که گذشت. نخستین نشانه‌های این بحران دنباله‌دار نیز در اولین هفته بهار ۱۴۰۲ نمایان شد، چرا که قیمت دلار که با تبلیغات سیاسی و تزریق ارز به بازار از حدود ۶۰ هزار تومان به ۴۳ هزار تومان رسیده بود، بار دیگر ظرف چند روز به بالای ۵۰ هزار تومان رسید.
 بحران اقتصادی ایران چنان ابعاد وسیعی به خود گرفته که آیت‌الله خامنه‌ای، رهبر جمهوری اسلامی، سال ۱۴۰۲ را سال «مهار تورم» نامگذاری کرد؛ یکی دیگر از اقدامات تبلیغاتی حکومت برای حل مشکلی که ریشه‌های اقتصادی-سیاسی عمیقی دارد و بدون توجه به عوامل زیربنایی، رها شدن از شر آن غیرممکن است.
 در چنین شرایطی، پیش‌بینی اینکه بحران معیشت در سال پیش‌رو برای بخشی از جمعیت کشور ادامه پیدا کند، چندان دشوار نیست. در آخرین هفته سال گذشته شورای عالی کار بعد از تنش‌های بسیار در نهایت، حداقل دستمزد ۲۷ درصد افزایش یابد. بر این اساس، حداقل حقوق در سال ۱۴۰۲، هفت میلیون و ۹۲۰ هزار تومان خواهد بود. سال گذشته حداقل حقوق چهار میلیون و ۱۷۹ هزار و۷۵۰ تومان بود. اما این افزایش با انتقاد شدید جامعه کارگری همراه شد؛ چرا که بر اساس اظهارات مختلف، خط فقر حدود دو برابر این میزان از حداقل حقوق مصوب است.
 به گفته حسن خوشپور، معاون سابق سازمان برنامه و بودجه از اقتصاددان‌های منتقد لایحه بودجه دولت فعلی، ریشه بحران تورم فعلی، کسری بودجه دولت است.
 آقای خوشپور در مصاحبه‌ای با وب‌سایت بی‌بی‌سی فارسی گفت بعد از تهیه و تصویب لایحه بودجه، به دلایل مختلف، درآمد دولت از درآمد پیش‌بینی‌شده در بودجه کمتر می‌شود و دولت نیز «برای جبران کسری بودجه دست به کارهایی می‌زند که نتیجه آن افزایش غیر منطقی سطح عمومی قیمت‌ها و تورم افسارگسیخته ‌است».
 از جمله ابتکار عمل‌های دولت برای جبران کسری بودجه در سال ۱۴۰۱، تلاش برای افزایش مالیات بنگاه‌های اقتصادی بود. اما این سیاست در نهایت موجب شد تا بسیاری از این بنگاه‌ها با مشکلات مالی روبه‌رو شوند و در نهایت، بخش تولید با رکود روبه‌رو شود. و حالا پیش‌بینی می‌شود که این رکود در سال ۱۴۰۲ به اوج برسد.
 به گفته معاون سابق سازمان برنامه و بودجه، «بودجه در ایران در حد همان کیسه چرمی خاطره‌انگیز و ساده‌ای که پول در آن ریخته شده و گروه‌های ذینفع و ذی‌نفوذ سهم خود را برداشت می‌کنند» باقی مانده است.
 او می‌گوید که به دلیل نگاه سودجویانه گروه‌های مختلف به بودجه دولت و نقش داشتن عوامل بیشمار غیراقتصادی در تقسیم پول از سوی دولت بین این گروه‌ها، «امکان کاهش یا مدیریت هزینه‌های جاری دولت وجود ندارد».
 آقای خوشپور می‌گوید که کسری بودجه، «نتیجه محتوم استقرار نظام فعلی بودجه‌ریزی است» و یادآوری می‌کند که در بودجه فعلی دولت، «بیش از ۶۰ درصد از درآمد باید از تولید نفت و گاز تامین شود که یعنی ممکن است بیش از ۶۰ درصد از درآمد دولت با کمبود روبه‌رو شود».
 به بیان ساده، نقطه مرکزی سیاست‌‌گذاری‌های دولت ایران، بودجه‌نویسی و نقطه اتکای این بودجه، فروش نفت است، ولی به دلیل تحریم‌ها دولت ناتوان از تحقق درآمدهای نفتی است و برای جبران، پول خلق می‌کند.
 آخرین گزارش بانک مرکزی در خصوص وضعیت پولی سال گذشته مربوط به پایان دی ماه ۱۴۰۱ است که نشان می‌دهد سال گذشته رشد ۷۰ درصدی پول، ۲۵ درصدی شبه پول و ۳۴ درصدی کل نقدینگی رخ داد و ماهانه حدود ۲.۸۴ درصد به حجم نقدینگی کشور اضافه شده است.
 احتمالا همین وضعیت برای سال ۱۴۰۲ نیز تکرار می‌شود.
 مرکز پژوهش‌های مجلس در گزارشی که در دی ۱۴۰۱ منتشر کرد، اعلام کرد درآمد دولت ۹۷۸ هزار میلیارد تومان و هزینه‌های دولت حدود ۱۴۵۴ هزار میلیارد تومان است و شکاف درآمد-هزینه یا همان کسری بودجه ۴۷۶ هزار میلیارد تومان است.
 همچنین واگذاری دارایی مالی ۲۹۶ هزار میلیارد تومان و تملک دارایی نیز ۲۰۱ هزار میلیارد تومان است که در این بخش نیز کسری ۹۳ هزار میلیارد تومانی را در پی دارد که احتمالا به بدهی دولت لحاظ می‌شود.
 به بیان دیگر دولت در سال گذشته مالی با کسری تا حدود ۶۰۰ هزار میلیارد تومان روبه‌رو بود. از آنجا که هیچ کدام از دلایل این کسری بودجه هنوز رفع نشده‌اند، دور از انتظار نیست که وضعیتی مشابه در سال ۱۴۰۲ نیز به وجود بیاید.
 بدین ترتیب با نگاه خوشبینانه و ثابت ماندن وضعیت خلق پول در کنار کسری بودجه مشابه سال قبل، در سال جاری نیز نقدینگی در محدوده ۳۵ درصد رشد می‌کند، چرا که بصورت میانگین در ۱۰ سال گذشته به دلیل تحریم، مشکل فروش نفت و ناترازی بانک‌ها، رشد نقدینگی بصورت میانگین ماهانه ۲.۵ درصد رشد داشته و همواره حول همین عدد نوسان کرده است. با برطرف نشدن عوامل کسری بودجه و ناترازی، رشد نقدینگی نیز سالهاست به همین شکل ادامه یافته است. و آن عوامل یعنی کسری بودجه و ناترازی هنوز رفع نشده و رشد نقدینگی در محدوده سال قبل باقی خواهد بود.
 با این وصف، با اختلاف ۳۳ درصدی رشد نقدینگی با رشد اقتصادی، آنچه کماکان در سال ۱۴۰۲ در انتظار اقتصاد ایران است، چیزی نیست جز تورم.
 توجه اقتصاد ایران به سیاست خارجی بالاست و این مساله را دولت نیز به خوبی می‌داند.
 در پایان سال ۱۴۰۱ توافق با عربستان فضای اقتصادی را کمی آرام کرد. این امیدواری بوجود آمد که حکومت بر سر عقل آمده و تصمیم دارد که مشکلات سیاسی را از بن‌بست کنونی خارج کند، اما در ابتدای سال جاری دو خبر مایوس کننده برای بازارها منتشر شد؛ یکی افزایش سطح تنش بین ایران و امریکا در سوریه و کشته و زخمی شدن چند نفر و دیگری اظهار نظر یکی از اعضای مجمع تشخیص مصلحت نظام در خصوص FATF.
 خبرگزاری ایسنا نوشت که مرتضی نبوی، یکی از اعضای مجمع تشخیص مصلحت نظام به صراحت اعلام کرد که این نهاد با پیوستن ایران به کنوانسیون‌های بین‌المللی مورد نظر FATF مخالف است.
 FATF یا گروه ویژه اقدام مالی، یک سازمانی بین‌دولتی با عضویت ۱۹۸ کشور جهان است که با پولشویی و تامین مالی تروریسم مبارزه می‌کند. این سازمان طی بیانیه‌ای، فهرست کشورهایی که مقررات مالی و پول‌شویی مناسبی را رعایت نمی کنند، بصورت دوره‌ای منتشر می‌کند.
 گروه ویژه اقدام مالی شش مرتبه به ایران مهلت تا به کنوانسیون‌های «مبارزه با جرائم سازمان یافته» (پالرمو) و «مقابله با تأمین مالی تروریسم» (CFT) بپیوندد و از فهرست سیاه بپرهیزد.
 برای این کار، دو لایحه مربوط به «مقابله با پولشویی» و «مقابله با تروریسم» که توسط دولت حسن روحانی تهیه شده بود، در نهایت در مجلس شورای اسلامی تصویب شد. اما مخالفت شورای نگهبان با این لوایح موجب شد تا اختلاف نظر به مجمع تشخیص مصلحت نظام ارجاع داده شود.
 در نهایت نپیوستن ایران به کنوانسیون‌های بین‌‌المللی که هر دو توافق‌نامه‌های سازمان ملل متحد هستند موجب شد تا گروه ویژه اقدام مالی در سال ۹۸ ایران را در لیست سیاه خود قرار دهد.
 این گروه اگرچه هیچ گونه قدرت اجرایی خارق‌العاده‌ای ندارد، اما به دلیل اعتبار بین‌المللی‌اش، تنها قرار دادن نام کشورها در فهرست سیاه کافی است تا به دلیل همین تصمیم، عملا ارائه هرگونه خدمات و ارتباطات مالی و بانکی و پولی از سوی بانک‌های جهانی با بانک‌های ایرانی ناممکن شود.
 این‌بار ظاهرا ایران با یک تحریم خود خواسته تمام‌عیار بانکی بین المللی و حتی شاید فراتر از تحریم‌های آمریکا روبه‌رو شده که نه ارتباطی به برجام و دولت آمریکا دارد و نه قطعنامه‌های شورای امنیت یا فعالیت‌های فرامنطقه‌ای سپاه پاسداران.
 علاوه بر این‌ها، مساله مذاکرات هسته‌ای و برجام نیز از نیمه دوم سال گذشته وارد بن بست شده و در حال حاضر، امیدی به گشایش آن نیست.
 برخورد دولت کنونی جمهوری اسلامی و مقام‌های عالی‌رتبه نظام با مساله برجام نیز خالی از ابهام نیست. آن‌ها به خوبی می‌دانند که صحبت از مرگ قطعی برجام تا چه اندازه می‌تواند تبعات اقتصادی ناگهانی و سهمگینی داشته باشد. به همین دلیل، از سوی مقام‌های عالی‌رتبه مانند وزیر خارجه هرازگاهی اظهارنظری منتشر می‌شود مبنی بر اینکه ایران همچنان خواستار احیای برجام است.
 اما در عمل، از تحولی جدی خبری نیست. حتی مذاکره‌ای جدی برای احیای برجام نیز رخ نمی‌دهد. وضعیت به حدی برای احیای احتمالی برجام، تاریک و مبهم است که حتی وقتی بعد از مدتها، در آخرین روزهای سال گذشته خورشیدی، محمد باقری کنی با نمایندگانی از آلمان، فرانسه و بریتانیا ملاقات کرد، طرف اروپایی به سرعت با انتشار بیانیه‌ای اعلام کرد که در این ملاقات صحبتی از برجام نشده است.
 روزنامه دنیای اقتصاد در اردیبهشت ۱۴۰۰ به نقل از عباس عراقچی، معاون وقت وزیر امور خارجه ایران، گزارش داده بود که بیش از هزار و ۵۰۰ تحریم برجامی از سوی ایالات متحده وضع شده و تا زمانی که تحریم‌ها لغو نشوند، چرخ اقتصاد ایران هم نخواهد چرخید.
 در مجموع تحریم‌های برجامی و غیر برجامی مشمول رویدادهای مالی و بانکی، نفت، گاز و پتروشیمی، بیمه، کشتیرانی، کشتی‌سازی و بنادر، طلا و فلزات گرانبها، خودروسازی، نرم افزار و فلزات، بخش های آهن، فوالد، آلومینیم و مس، بخش‌های ساخت و ساز، معدن، تولید، منسوجات و بخش مالی و حوزه هواپیمایی است. با وجود این تحریم‌ها در سال ۱۴۰۲، احتمال تغییری جدی در بحران‌های اقتصادی کشور بیشتر شبیه به یک رویای دست نیافتنی می‌ماند.
 وضعیت با ثبات اقتصادی در رشد اقتصادی متبلور می‌شود. دولت می‌گوید که در سال ۱۴۰۱ رشد اقتصادی بالای چهار درصد بود.
 این در حالی است که صندوق بین‌المللی پول رشد اقتصادی ایران در سال ۲۰۲۲ را سه درصد اعلام کرده بود. این نهاد بین‌المللی برآورد کرده که رشد اقتصادی در سال ۲۰۲۳ به دو درصد کاهش پیدا کرده و نرخ بیکاری نیز با ۰.۲ واحد درصد افزایش به ۹.۶ درصد رسیده است.
 صندوق بین‌المللی پول همچنین پیش‌بینی کرده که نسبت تراز حساب جاری ایران (شامل تراز تجاری و سرمایه) به تولید ناخالص داخلی کشور از ۱.۶ درصد در سال ۲۰۲۲ به ۱.۵ درصد در سال ۲۰۲۳ کاهش خواهد یافت.
 این وضعیت از سوی اقتصاددانان ایرانی نیز روایت می‌شود.
 نشریه «فردای اقتصاد» که در حوزه بازارهای مالی فعال است، با ۵۰ اقتصاددان برجسته ایرانی در خصوص وضعیت اقتصادی سال ۱۴۰۲ مصاحبه کرده و تقریبا تمامی اقتصاددانان رکود اقتصادی سنگین را برای این سال پیش بینی کردند.
 این اقتصاد‌دان‌ها به طور کلی معتقدند که در سال ۱۴۰۲ بنگاه‌های کوچک و متوسط و پلتفرم‌ها و کسب و کارهای دیجیتال رشد خواهند داشت، اما بنگاه‌های بزرگ به دلیل مشکلات تحریم و تامین مالی و سایر دچار رکود بوده و در نتیجه رشد اقتصادی بین منفی یک تا یک رقم خواهد خورد.
 بر اساس برآورد این گروه در سال جدید، اقتصاد ایران تحت‌تاثیر تشدید تحریم، شوک ارزی و وخامت وضعیت شبکه بانکی (مشکلات تامین مالی)، و محدودیت‌های اینترنت برای کسب و کارهای دیجیتال با رکودی بسیار سخت روبه‌رو خواهد بود.
 چهره دیگر اقتصاد ایران، بازارهای پولی و مالی است. به دلیل وضعیت تورمی، سرمایه گذاری وضعیت خاصی در ایران پیدا کرده و عمده سرمایه‌گذاری‌های خرد به سوی حوزه‌های غیرمولد مانند دلار، طلا، سکه، ارز و خودرو روان شده است. به همین دلیل هم نوسان در این اقلام بیش از دیگر موارد است.
 سپرده‌گذاری در بانک، سرمایه‌گذاری در بورس، رمز ارزها و مسکن نیز در سال گذشته از جمله سرمایه‌گذاری‌های محبوب محسوب می‌شد.
 در بین بازارهای غیرمولد، دلار و سکه بیشترین جذابیت را برای سرمایه‌گذاری در بین مردم داشت. علت اصلی این جذابیت هم حفظ ارزش پول در مقابل تورم است. سازمان برنامه بودجه در سال گذشته پیش بینی کرده‌بود که اگر توافقی در مذاکرات سیاسی رخ ندهد قیمت دلار در سال ۱۴۰۲ حدود ۵۵ هزار تومان خواهد بود.
 مسکن اما در ابتدای سال گذشته تورم و در پایان سال رکود را تجربه کرد. به گزارش اتحادیه املاک تهران، مسکن در اسفند ۱۴۰۱ وارد رکود شدیدی شد. این رکود بعد از رشد ۶۶ درصدی در سال گذشته و بیش از ۸۰۰ درصدی قیمت هر متر مربع از سال ۹۶ تا ۱۴۰۱ رخ داده‌است.
 ایسنا گزارش کرده که انتظار بالاتر رفتن قیمت مسکن در سال جاری از سوی مردم، بازی دلالان و ناامیدی برای بهبود شرایط، عوامل اصلی این رکود در پایان سال گذشته بوده، ولی رشد مسکن بیش از اندازه و توان بازار است و این سطح افزایش، مانع از گرانی بیشتر می‌شود.
 اما اگر مسایلی مانند سقوط ارزش ریال کماکان در سال ۱۴۰۲ ادامه داشته باشد، کماکان سرمایه‌گذاری در بخش مسکن افزایش خواهد یافت که به معنای بالا بودن میزان تقاضا در این حوزه و همچون سال‌های گذشته، افزایش قیمت مسکن خواهد بود.
 یکی از خبرهایی که این روزها زیاد شنیده می‌شود، احتمال افزایش قیمت بنزین در سال جاری است. بنزین مانند دلار به یکی از سیاسی‌ترین کالای مصرفی مردم تبدیل شده‌است. در ۶۰ سال گذشته ۱۹ بار قیمت بنزین افزایش یافته که سه بار به اعتراض خیابانی کشیده شد.
 اولین بار سوم آذر ۱۳۴۳ قیمت هر لیتر بنزین دو برابر و معادل ۱۰ ریال اعلام شد. این غافلگیری به اعتراضات مردمی، اعتصاب تاکسی‌ها و ورود ارتش به ماجرا کشیده‌شد.
 دومین اعتراض هم به سال ۱۳۸۶ و زمان احمدی نژاد بر می‌گردد که بنزین با رشدی ۳۰۰ درصدی از لیتری ۱۰۰ تومان به ۴۰۰ تومان رسید.
 آخرین بار هم در آبان ۱۳۹۸ بنزین افزایش یافت که قیمتش از هزار تومان به سه هزار تومان (معادل ۲۰۰ درصد) افزایش یافت. این افزایش قیمت به اعتراض‌هایی خونبار در آبان ماه آن سال منجر شد.
 از طرف دیگر، وضعیت تولید و مصرف بنزین وضعیت متعادلی ندارد.
 شرکت ملی پخش فراورده‌های نفتی ایران در نوروز اعلام کرد‌ توزیع روزانه بنزین در نوروز امسال به ۱۲۰ میلیون و ۹۰۰ هزار لیتر در روز رسیده که حاکی از افزایش حدود ۲۰ درصدی مصرف بنزین در نوروز امسال است. بر پایه این گزارش، در روز ۲۹ اسفند ۱۴۰۱ و آخرین روز پارسال، بیش از ۱۴۴ میلیون لیتر بنزین در کشور مصرف شد که این مقدار رکوردی بی‌سابقه در مصرف بنزین کل کشور به‌شمار می‌آید. قائم‌مقام مدیرعامل شرکت ملی پالایش و پخش فراورده‌های نفتی ایران گفته که میانگین تولید بنزین در کشور بین ۱۰۷ تا ۱۰۴ میلیون لیتر در روز است.
 این میزان از تولید و مصرف بنزین، برای موفقان افزایش قیمت بنزین به معنی صدها میلیارد تومان یارانه پنهان است.
 محمدباقر نوبخت رئیس سابق سازمان برنامه‌وبودجه در سال ۱۴۰۰ گفته بود دولت هر سال ۱۴۰۰ هزار میلیارد تومان یارانه پنهان پرداخت می‌کند. علیرضا ورناصری عضو کمیسیون تلفیق بودجه ۱۴۰۱ هم گفته بود که یارانه پنهان انرژی بیش از کل بودجه عمومی کشور است.
 مشخص نیست این ارقام بزرگ یارانه پنهان، واقعی است یا خیر، اما هر چه هست، قیمت بنزین در ایران واقعی نیست و بدون یارانه دولت، قیمت واقعی آن بسیار بیشتر خواهد بود. دولت هم مایل است با افزایش قیمت بنزین بخشی از کسری بودجه را جبران کند، ولی از تبعات آن به شدت می ترسد. به همین دلیل فعلا شایعات ضد و نقیضی در خصوص افزایش یا عدم افزایش قیمت بنزین منتشر می‌شود.
 رکود تورمی که اقتصاددانان برای سال ۱۴۰۲ پیش‌بینی کرده‌اند، بیکاری را نشانه می‌رود، ولی بر اساس گزارش‌های دولت، وضع بیکاری بد نیست.
 اتاق بازرگانی تهران در پایان سال گذشته گزارش کرد: «در پاییز ۱۴۰۱ روند بهبود نرخ مشارکت اقتصادی ادامه پیدا کرده و این شاخص به حدود ۴۱ درصد رسیده و هم‌زمان نرخ بیکاری نیز ۰.۷ درصد نسبت به پاییز ۱۴۰۰ کاهش پیدا کرده است. علت اصلی این کاهش، کرونا بود. در سال جاری بیکاری همچنان تک رقمی خواهد بود.»
 اما کارشناسان اقتصادی با این آمارها همدل نیستند.
 حسین عبده تبریزی، تحلیلگر اقتصادی و دبیرکل اسبق سازمان بورس اوراق بهادار تهران در نشستی که اتاق بازرگانی اصفهان برگزار شده‌ بود، اشتغال زنان و جوانان را بد ارزیابی کرد.
 او گفت: «در کنار کاهش نرخ رشد جمعیت، نرخ اشتغال و نرخ مشارکت در اقتصاد در ایران وضعیت قابل‌قبولی ندارد که نرخ پایین اشتغال زنان و آمار قابل‌ملاحظه دانشجو در کشور از دلایل آن است. چون نرخ بیکاری به‌خصوص در میان جوانان بالاست، قدرت خرید در بیشتر حوزه‌ها کاهش یافته که تا حداقل سه یا چهار سال آینده ادامه دارد. رکود در سال جاری بر بیکاری اثر منفی دارد.»
"
223,اقتصاد,اقتصاد چین پس از لغو محدودیت‌های کرونا در حال بهبود است,شیوع ویروس کرونا |  اقتصاد جهان |  چین | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 اقتصاد چین در سه ماه اول سال، پس از لغو محدودیت‌های سختگیرانه همه‌گیری کووید-۱۹، سریعتر از آنچه انتظار می‌رفت رشد کرده است.
 بنا بر آمارهای رسمی، تولید ناخالص داخلی (جی‌دی‌پی) چین در مقایسه با مدت مشابه در سال گذشته، ۴/۵ درصد رشد داشته است.
 آمارهای دیگری هم که امروز (۱۸ آوریل) منتشر شدند نشان می‌دهند خرده‌فروشی، شاخص اصلی مصرف خانوارها، ۱۰/۶ درصد نسبت به سال گذشته افزایش یافته است.
 عوامل اصلی این افزایش فعالیت‌ اقتصادی، افزایش مخارج خانوارها و افزایش فعالیت کارخانه‌ها بوده است.
 سرمایه‌گذاران مشتاقانه منتظر ارقام و داده‌های اقتصادی بودند تا سرنخ هایی بدست آورند ازمیزان بهبود اقتصاد چین پس از لغو اقدامات محدودکننده دولت برای مقابله با ویروس کرونا.
 تولید کارخانه‌های چین نیز ۳/۹ درصد افزایش یافته که البته کمی پایین‌تر از پیش‌بینی‌هاست.
 شواهدی هم از جهش دوباره و قوی در صنعت هواپیمایی دومین اقتصاد بزرگ جهان وجود دارد.
 داده‌های اداره هوانوردی غیرنظامی چین بیش از ۴۵ میلیون مسافر را در ماه گذشته نشان می‌دهد که به نسبت مدت مشابه در سال گذشته نقریبا سه برابر شده است.
 چین در ماه مارس، پس از اعلام کاهش محدودیت‌های کرونا، رسیدگی به درخواست‌های ویزای ورود را از سر گرفت و فشار و سختگیری‌های سه ساله بر شرکت‌های بزرگ فناوری واملاک و مستغلات را کاهش داد.
 پکن با لغو محدودیت‌های کرونا در دسامبر گذشته متعهد شده بود اقتصادش را تقویت کند.
 با این حال، به گفته دان وانگ اقتصاددان ارشد در بانک هانگ سِنگ (چین) بعید است که رشد با همین سرعت ادامه یابد.
 او به بی‌بی‌سی گفت: «آنچه احتمالا در ماه‌های آینده روی می‌دهد این است که مخارج خانوار دیگر در حدی نخواهد بود که در شروع بازگشایی‌ها و لغو محدودیت‌ها دیدیم.»
 «تقاضای تولید ممکن است کاهش یابد که نمی‌تواند رونق صادرات را حفظ کند چرا که اقتصاد جهانی به جای افزایش سرعت، در حال کند شدن است.»
 مقامات از جمله بانک خلق چین قول داده‌اند حمایت از نیازمندان و تلاش برای مهار بیکاری را افزایش دهند اما این اقدامات محدود هستند.
 سال گذشته، رشد تولید ناخالص داخلی چین به دلیل محدودیت‌های سختگیرانه کرونا، به یکی از پایین‌ترین سطوح در نزدیک به نیم قرن اخیر سقوط کرد.
 تولید ناخالص داخلی یکی از مهمترین ابزار و شاخص‌ها برای بررسی وضعیت اقتصاد است.
 این شاخص به کسب‌وکارها کمک می‌کند در مورد زمان توسعه تجارت و استخدام قضاوت کنند و به دولت‌ها هم امکان می‌دهد مالیات و هزینه را تعیین کنند.
"
224,اقتصاد,افزایش نرخ کرایه حمل و نقل عمومی تهران «از اردیبهشت ماه»,ایران |  تورم |  اقتصاد ایران | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 شورای شهر تهران اعلام کرده افزایش مصوب نرخ کرایه حمل و نقل عمومی در پایتخت از اول اردیبهشت ماه اجرایی خواهد شد.
 این افزایش نرخ تمامی ناوگان حمل و نقل عمومی شامل تاکسی، اتوبوس و مترو را شامل خواهد شد.
 به گفته جعفر تشکری هاشمی، رئیس کمیسیون عمران و حمل‌ونقل شورای شهر تهران که جزئیات این افزایش نرخ را در گفتگو با خبرگزاری کار ایران(ایلنا) اعلام کرده، میزان افزایش کرایه اتوبوس حداکثر ۴۱ درصد است.
 این میزان افزایش در مورد مترو و تاکسی به ترتیب حداکثر ۲۵ درصد و ۴۵ درصد اعلام شده است. این ارقام در مقایسه با نرخ‌های پارسال (۱۴۰۱) اعلام شده‌اند.
 شورای شهر تهران البته گفته در مواردی «به دلایل فنی» افزایش کرایه تاکسی ممکن است به ۶۰ درصد هم برسد؛ این نهاد همچنین گفته «در حوزه تاکسیرانی مدیریت شهری با بخش خصوصی مشارکت دارد و به همین دلیل میزان افزایش‌ها کمی بیشتر است.»
 این نرخ‌ها قرار است از اول اردیبهشت اجرایی شوند و شورای شهر افزایش کرایه پیش از این تاریخ را «تخلف» می‌داند.
 نرخهای جدید باید به تائید فرمانداری تهران برسند، شورای شهر پایتخت پیشتر گفته بود فرمانداری در مورد نرخ کرایه‌های وسایل حمل ونقل عمومی که از سوی شورای شهر تصویب شده، ایراداتی «جزئی» گرفته است.
 شورای شهر به شهروندان توصیه کرده برای کاهش هزینه‌ها ساعت «غیراوج» را برای تردد انتخاب کنند.
 افزایش اخیر نرخ به مصوبه شورای شهر در اسفند ماه پارسال برمی‌گردد که با توجه به شتاب تورم اصلاحاتی در آن انجام شده است.
 اواخر سال گذشته وزارت کشور ایران اعلام کرده بود افزایش نرخ کرایه‌ ناوگان حمل و نقل عمومی در سال ۱۴۰۲ باید کمتر از نرخ تورم باشد.
 بر اساس اعلام بانک مرکزی ایران نرخ تورم در ۱۲ ماه منتهی به اسفند ماه ۱۴۰۱ به ۴۶/۵ درصد رسید هر چند ناظران مستقل نرخ واقعی تورم در ایران را بسیار فراتر از این ارقام می‌دانند.
 بر اساس اعلام بانک مرکزی نرخ تورم نقطه به نقطه (اسفند سال ۱۴۰۱ در مقایسه با اسفند ۱۴۰۰) به ۶۳/۹ درصد رسید که رکورد تاریخی بر جای گذاشته است.
 در مورد اقلام خوراکی، نرخ تورم حتی با استناد به آمارهای دولتی شدیدتر است و در بعضی از اقلام قیمتها نسبت به ماهها و سال گذشته بسیار گرانتر شده‌اند.
 نگاهی به روند افزایش قیمتها در سالهای قبل نشان می‌دهد افزایش نرخ کرایه‌،تاثیر مستقیمی بر افزایش قیمت کالا و خدمات خواهند گذاشت.
 اتفاقات اخیر در حالیست که ابراهیم رئیسی در تلاش برای احیای اقتصاد ایران، دست به تغییراتی در تیم اقتصادی خود زده است.
 اما بعید بنظر می‌رسد با توجه به حجم مشکلات ساختاری در ایران و نگاه دستوری او به اقتصاد، چاره‌ساز باشد.
"
225,اقتصاد,سگا، شرکت سازنده پرندگان خشمگین را می‌خرد,بازی‌ کامپیوتری |  تلفن های موبایل و تلفن های هوشمند |  ژاپن |  تجارت اینترنتی |  تجارت | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 شرکت ژاپنی «سگا سمی» برای خریدن شرکت سازنده بازی پرندگان خشمگین (انگری بردز) به قیمت ۷۰۶ میلیون یورو به توافق رسید. این شرکت خالق بازی ویدئویی بسیار محبوب سونیک خارپشت است.
 شرکت روویو، خالق بازی پرندگان خشمگین، که مقرش در فنلاند قرار دارد، گفته است که پرندگان خشمگین نخستین بازی ویدئویی است که بیش از یک میلیارد بار روی موبایل دانلود شده است. این مجموعه هچنین تولید دو فیلم پرندگان خشمگین را نیز در کارنامه دارد.
 البته روویو پس از ساخت پرندگان خشمگین نتوانسته موفقیت مشابهی را تکرار کند و به همین دلیل از مدتی قبل پیش‌بینی می‌شد که این شرکت هدف غول‌های صنعت بازی‌های ویدئویی قرار بگیرد.
 روویو که ۵۵۰ کارمند و هشت استودیو در نقاط مختلف جهان دارد گفت که پارسال تعداد دانلود این بازی به رقم حیرت‌انگیز ۵ میلیارد دفعه رسیده است.
 سگا پس از توافق با روویو گفت که دلیل این تصمیم «تقویت موقعیت آن» در بازار جهانی بازی‌های ویدئویی است. سگا گفت انتظار دارد که ارزش این بازار تا سال ۲۰۲۶ به ۲۶۳/۳ میلیارد دلار برسد و بازی‌هایی که با تلفن همراه انجام می‌شوند نیز به طور متوسط تا ۵۶ درصد افزایش پیدا کنند.
 سگا گفت که «از دانش متمایز روویو در اجرای سرویس زنده بازی روی موبایل» کمک می‌گیرد تا جایگاه کنونی خود در بازار جهانی بازی‌های موبایل را ارتقا دهد.
 هاروکی ساتومی، مدیراجرایی سگا، گفت: «در بازار بازی‌های ویدئویی که به سرعت رشد می‌کند، کسب و کار بازی‌های موبایل، پتانسیل بالایی دارد و سگا از مدت‌ها پیش قصد داشت که فعالیت‌هایش در این زمینه را تقویت کند.»
 درآمد روویو از ۲۷۲/۳ میلیون یوور در سال ۲۰۲۰ به ۳۱۷/۷ میلیون یورو در سال ۲۰۲۲ افزایش یافت، اما در همین مدت سود عملیاتی این شرکت از ۴۲/۵ میلیون یورو به ۲۸/۶ میلیون یورو کاهش داشت.
 ارزش روویو در بازار سهام (تا جمعه شب) ۷۰۷ میلیون دلار بود، اما پس از این خبر توافق برای فروش آن به سگا منتشر شد، ارزش سهام آن در روز دوشنبه ۱۸ درصد افزایش پیدا کرد.
 شرکت سگا سمی، یک هولدینگ جهانی است که در سال ۲۰۰۴ با ادغام شرکت‌های ژاپنی سگا و سمی ایجاد شد. شرکت سگا سازنده بازی‌های ویدئویی چند میلیون دلاری است که معروف‌ترین آن‌ها سونیک خارپشت است. از روی این بازی ویدئویی دو فیلم هم ساخته شده است.
"
226,اقتصاد,جهان خودرو؛ بازگشت خودروساز مشهور ایتالیایی با سه مدل جدید,صنعت خودرو | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 این هفته در جهان خودرو: کانسپت جدید لانچیا و برنامه‌های تازه این خودروساز برای بازگشت به بازار‌های جهان، جزییاتی از نسل جدید لوکس‌ترین مدل آئودی، تغییر نام شرکت کره‌ای سانگ‌یانگ و مجوز استفاده از سیستم خودران در جاده‌های بریتانیا.
 لانچیا، خودروساز ایتالیایی در هفته طراحی میلان از کانسپتی رونمایی کرد که چهره‌ مدل‌های ده سال آینده این کارخانه را نمایش می‌دهد. براساس این کانسپت که نامش Pu+ra HPE است، سه مدل جدید الکتریکی ساخته خواهد شد. لانچیا با این مدل‌ها قصد دارد پس از سال‌ها رخوت دوباره به بازار خودروهای لوکس برگردد.
 لانچیا در سال ۱۹۰۶ میلادی توسط وینچنزو لانچیا برای ساخت ماشین‌های مسابقه تاسیس شد. این شرکت در دهه بیست و سی میلادی به خاطر نوآوری‌هایش به شهرت رسید. لانچیا پس از جنگ جهانی دوم در کنار ساخت ماشین‌های اسپرت به ساخت ماشین‌های لوکس رو آورد.
 در دهه هشتاد و نود، لانچیا دچار مشکلات مالی بود و در نهایت فیات کارخانه را خرید. با وجود ساخت مدل‌های موفقی مانند دلتا مشکلات مالی همچنان ادامه پیدا کرد و لانچیا ناگزیر شد از بازارهای جهانی خارج شود. لانچیا در حال حاضر با تولید یک مدل کوچک شهری تنها در ایتالیا فعالیت می‌کند.
 برنامه احیای لانچیا در سال ۲۰۲۱ و پس از شکل‌گیری گروه خودروسازی استلانتیس آغاز شد. لانچیا همراه با خودروسازانی نظیر پژو و آلفارومئو عضوی از استلانتیس است و می‌خواهد با استفاده از فن‌آوری‌های این گروه و تاکید زیاد بر طراحی نوآورانه خودش را از رقیبان متمایز کند.
 به همین دلیل کانسپت Pu+ra برای لانچیا بسیار مهم است. نام این کانسپت از ترکیب حروف اول دو کلمه انگلیسی Pure به معنی ناب و Radical به معنی بنیان‌شکن شکل گرفته که فلسفه طراحان کارخانه را توصیف می‌کند.
 ظاهر ماشین ترکیبی از مدل‌های مشهور گذشته لانچیا مانند دلتا، استراتوس، اورلیا و فلامینیا است. این کانسپت به طور مستقیم به مدل خاصی اشاره ندارد، اما به گفته طراحانش گوشه‌هایی از سه مدل آینده کارخانه را در آن می‌توان دید.
 اولین مدلی که براساس این کانسپت به بازار عرضه می‌شود، یک شاسی‌بلند کوچک به نام اپسیلون است که از نظر فنی با پژو ۲۰۰۸ مشترک است و سال آینده به بازار می‌آید. مدل دوم یک سدان لوکس به نام گاما است که انتظار می‌رود از نظر فنی با پژو ۴۰۸ مشترک باشد. گاما در سال ۲۰۲۶ به بازار خواهد آمد. سومین مدل لانچیا نسل جدیدی از هچ‌بک اسپرت دلتا است که در سال ۲۰۲۸ تولید خواهد شد. لانچیا اعلام کرده بعد از سال ۲۰۲۸ همه مدل‌هایش کاملا الکتریکی خواهد بود.
 آئودی نسل جدیدی از لوکس‌ترین مدل خود، A8 را سال آینده به بازار عرضه می‌کند. جزییاتی که از این مدل جدید به رسانه‌ها درز کرده نشان می‌دهد این ماشین رقیبی جدی برای مدل‌های لوکس الکتریکی بنز و ب‌ام‌و خواهد بود.
 هفته‌نامه انگلیسی اتوکار در گزارشی نوشته که A8 مهم‌ترین مدل بین بیست مدل الکتریکی است که قرار است آئودی در سه سال آینده به بازار عرضه کند. اتوکار می‌گوید A8 فاصله آئودی را با دیگر خودروسازان عضو گروه فولکس‌واگن بیشتر خواهد کرد. آئودی قصد دارد به جای فروش بیشتر، بر سود بیشتر از فروش مدل‌های لوکس‌تر تمرکز کند.
 ماشین براساس کانسپت گرندسفیر (Grandsphere) طراحی شده که در سال ۲۰۲۱ نمایش داده شد. گفته می‌شود که A8 تفاوت چندانی با این کانسپت ندارد و به جای فرم همیشگی سدان، سقف ماشین با شیبی ملایم به عقب خودرو وصل می‌شود. انتقادها به ظاهر مدل‌های لوکس بنز و ب‌ام‌و، باعث امیدواری آئودی است که بتواند با A8 توجه بسیاری از مشتریان ماشین‌های رقیب را جلب کند.
 پلتفرم آئودی A8 با همکاری پورشه ساخته شده است. آئودی می‌گوید این پلتفرم می‌تواند با هر بار شارژ تا حدود ۷۵۰ کیلومتر حرکت کند و قدرتش از بنز و ب‌ام‌و بیشتر است. آئودی همچنین ادعا می‌کند که فن‌آوری خودران A8 از رقیبان آلمانی‌اش پیشرفته‌تر خواهد بود.
 هفته‌نامه انگلیسی اتواکسپرس هم در گزارشی خبر داده که آئودی برخلاف بنز و ب‌ام‌و می‌خواهد یک ماشین الکتریکی کوچک هم تولید کند. بنز و ب‌ام‌و در استراتژی جدید خود بر ساخت ماشین‌های بزرگ‌تر تمرکز کرده‌اند و می‌گویند از فروش ماشین‌های کوچک سود زیادی نمی‌برند. اما آئودی با استفاده از پلتفرمی که گروه فولکس‌واگن برای ماشین‌های کوچک الکتریکی ساخته، یک مدل شهری به بازار عرضه خواهد کرد.
 سانگ‌یانگ، خودروساز ورشکسته کره‌ای با نامی تازه به صنعت خودرو برمی‌گردد. این کارخانه با نام جدید کی‌جی موتورز در نمایشگاه سئول شرکت کرد و کانسپت‌هایی از محصولات آینده‌اش را نمایش داد.
 سانگ‌یانگ تحت مالکیت کارخانه هندی ماهیندرا سال‌ها زیان‌ده بود و در سال ۲۰۲۰ وقتی ماهیندار از حمایت مالی شرکت دست برداشت، اعلام ورشکستگی کرد. قرار بود سانگ‌یانگ به یک خودروساز دیگر کره‌ای به نام ادیسون ‌موتورز فروخته شود، اما آن معامله سر نگرفت و پارسال سانگ‌یانگ توسط کنسرسیومی به رهبری گروه صنعتی KG به قیمت ۹۰۰ میلیارد وون (حدود ۷۳۰ میلیون دلار) خریداری شد.
 مدیران KG می‌گویند نام سانگ‌یانگ طرفداران زیادی داشت و تغییر نام کارخانه تصمیم ساده‌ای نبود. از طرف دیگر نام شرکت به خاطر بحران‌های پیاپی اعتبارش را از دست داده بود و در نهایت مدیران متقاعد شدند اسم تازه‌ای انتخاب کنند.
 مدل جدید کی‌جی موتورز یک نمونه الکتریکی از شاسی‌بلند تورس (Torres) کارخانه است که با هر بار شارژ می‌تواند تا ۴۲۰ کیلومتر حرکت کند و قیمتش حدود ۳۰ میلیون وون (حدود ۲۳ هزار دلار) است. کی‌جی موتورز همچنین در نمایشگاه سئول سه شاسی‌بلند دیگر هم نمایش داد که قرار است تا قبل از سال ۲۰۲۵ به بازار عرضه شوند.
 کارخانه فورد از دولت بریتانیا مجوز ارائه سیستم خودرانی را گرفته که به راننده اجازه می‌دهد در برخی بزرگ‌راه‌ها دست خود را از روی فرمان بردارد.
 نام این سیستم خودران بلوکروز است و در مدل الکتریکی فورد موستانگ ارائه می‌شود. در ۳۷۰۰ کیلومتر از بزرگ‌راه‌های بریتانیا می‌توان از بلوکروز استفاده کرد و رانندگان باید برای فعال کردن آن ماهانه ۱۸ پوند (۲۳ دلار) حق اشتراک بپردازند.
 بلوکروز در رده‌بندی سیستم‌های خودران، سطح دو است. در سطح دو از سیستم خودران تنها زمانی می‌توان استفاد کرد که راننده حواسش به جاده باشد. برای همین دوربین‌هایی در ماشین نگاه راننده را کنترل می‌کند و در صورتی که راننده چشم از جاده بردارد، به او هشدار داده می‌شود. در صورت بی‌توجهی راننده به این هشدار، سیستم خودران سرعت ماشین را به ۱۱ کیلومتر در ساعت کاهش می‌دهد.
 با فعال شدن بلوکروز، ماشین با کمک سنسور و دوربین محیط ماشین‌های اطراف و تابلوهای راهنمایی را رصد کرده و ماشین را بین دو خط تا حداکثر سرعت ۱۳۰ کیلومتر در ساعت کنترل می‌کند.
 فورد بلوکروز را در آمریکا هم به مشتریانش عرضه کرده است. برخلاف بریتانیا، مشتریان آمریکایی فورد با یک بار پرداخت ۱۵۰۰ دلار این سیستم را در ماشین فعال می‌کنند. فورد می‌گوید این سیستم تاکنون در ۱۹۳ هزار دستگاه ماشین فورد و لینکلن خریداری شده و بیش از صد میلیون کیلومتر از آن استفاده شده است.
 خودروسازان دیگر نظیر تسلا، ب‌ام‌و و کادیلاک هم سیستم‌های مشابهی را به مشتریان ارائه می‌دهند. مرسدس بنز سیستم پیشرفته‌تری به مشتریان ارائه می‌کند که با فعال شدنش راننده مجبور نیست به جاده نگاه کند. بنز برای استفاده از این سیستم در آلمان و ایالت نوادا در آمریکا مجوز گرفته است.
 بیشتر بخوانید:
"
227,اقتصاد,تغییر اقلیم؛ امسال «نقطه عطفی» در تولید انرژی‌های پاکیزه خواهد بود,تغییرات اقلیمی |  انرژی |  انرژی تجدیدپذیر |  علمی | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 براساس یک مطالعه تازه جهان امسال احتمالا برای تولید برق، سوخت فسیلی کمتری مصرف خواهد کرد که «نقطه عطفی» برای انرژی های پاکیزه خواهد بود.
 این اولین افت سالانه استفاده از زغال، نفت و گاز برای تولید الکتریسیته، در خارج از دوران رکود یا همه گیری، خواهد بود.
 در نتیجه گازهای گلخانه‌ای کمتری برای تولید برق متصاعد خواهد شد.
 نویسندگان این مطالعه می‌گویند که شکوفایی مورد انتظار در انرژی‌های تجدیدپذیر عمدتا تحت هدایت چین انجام می‌شود.
 در حال حاضر ۱۲ درصد برق جهان از باد و خورشید تولید می‌شود. تولید برق از توربین های بادی نصب شده در جهان در سال ۲۰۲۲ تقریبا جوابگوی برق مورد نیاز بریتانیاست.
 این مطالعه توسط تحلیلگران موسسه «اِمبرز» حاکیست که انرژی‌های تجدیدپذیر جوابگوی هرگونه افزایش مصرف در سال جاری خواهد بود.
 تولید برق بزرگترین عامل تصاعد گربن و گرمایش زمین است، به طوری که در سال ۲۰۲۱ مسئول بیش از یک سوم کل تصاعد گازهای گلخانه‌ای بود.
 بنابراین ترک زغال، نفت و گاز در این بخش یک گام حیاتی در کمک به پرهیز از عواقب خطرناک تغییر اقلیم قلمداد می‌شود.
 این مطالعه با بررسی داده‌های کشورهایی که ۹۳ درصد برق جهان را مصرف می‌کنند انجام شد.
 چهارمین گزارش موسسه اِمبر تحت عنوان «مرور تولید برق جهان» نشانگر آن است که پیشرفت قابل توجهی در کاهش نقش سوخت‌های فسیلی در تولید برق در جریان است.
 تحول اساسی در اینجا ادامه رشد صنایع انرژی بادی و خورشیدی به عنوان منابع مقرون به صرفه تولید برق است. سال پیش ظرفیت تولید انرژی خورشیدی در جهان ۲۴ درصد رشد کرد که برای تامین نیاز سالانه کشوری به بزرگی آفریقای جنوبی کافیست.
 اینها در کنار نیروگاه‌های اتمی و برق‌آبی، تولید برق پاکیزه جهان را در سال ۲۰۲۲ به ۳۹ درصد رساندند. این گزارش دریافت که برق تولید شده در سال قبل، عملا پاکیزه‌ترین در تاریخ جهان بود.
 با وجود این، انتشار کربن از در صنعت تولید برق همچنان افزایش یافت که به افزایش مصرف زغال سنگ مربوط می‌شود.
 به گفته نویسندگان گزارش، دلیل این است که تقاضای کلی برای برق افزایش یافته و منابع پاک جوابگوی همه این افزایش نبوده است.
 همچنین در سال ۲۰۲۲ مشکلاتی در زمینه تولید برق هسته‌ای و برق آبی وجود داشت، چون بسیاری از راکتورها در فرانسه از خط تولید خارج بودند و رودخانه‌های اروپا در بسیاری نقاط آب کافی برای تولید برق نداشتند.
 با این حال این گزارش می‌گوید که در سال ۲۰۲۳، رشد انرژی بادی و خورشیدی بیشتر از میزان افزایش تقاضا خواهد بود که به معنی شروع روند نزولی تصاعد گازهای گرم کننده خواهد بود.
 مالگورزاتا ویتروس-موتیکا نویسنده اصلی این گزارش می گوید با این روند شاهد کاهش انتشار گازهای گلخانه‌ای خواهیم بود.
 او گفت: «در بستر گسترش استفاده از وسایل الکتریکی مثل اتومبیل‌های برقی و پمپ‌های حرارتی (که کار کولر و بخاری را با صرف انرژی کمتر انجام می‌دهد)، این تحول فوق العاده مهم خواهد بود.»
 هرچند انتظار می‌رود کاهش انتشار سوخت‌های فسیلی در بخش تولید برق در سال جاری اندک باشد، یعنی حدود ۰.۳ درصد، نویسندگان بر این باورند که این کاهش ادامه خواهد یافت و در سال‌های بعدی تسریع خواهد شد.
 دِیو جونز از نویسندگان این مطالعه می‌گوید: «ما حالا به نقطه عطف تازه‌ای رسیده‌ایم که به معنی شروع دوره جدیدی از کاهش گازهای گلخانه‌ای از انرژی فسیلی است. ما می‌دانیم که کلید حل مشکل در باد و خورشید نهفته است و فقط باید در فکر افزایش فوری ظرفیت آنها باشیم.»
 یکی از بازیگران مهم در این روند چین است. حدود ۵۰ درصد ظرفیت تازه انرژی بادی و حدود ۴۰ درصد ظرفیت تازه خورشیدی به چین مربوط است؛ کشوری که همچنین مسئول تولید بیشترین برق از زغال سنگ است.
 آقای جونز گفت: «با سرعتی که چین در حال ایجاد ظرفیت تولید انرژی بادی و خورشیدی و انواع دیگر انرژی پاک است، این احتمال وجود دارد که این کشور زودتر از ۲۰۲۵ به نقطه اوج تولید برق از زغال سنگ برسد، که قابل توجه خواهد بود.»
 کارشناسان انرژی اذعان دارند که مهار سوخت های فسیلی در تولید برق می‌تواند یک ""نقطه عطف"" باشد، اما هنوز کارهای بیشتری هست که باید انجام شود.
 پروفسور جسیکا جوئل، از دانشگاه برگن، که در این مطالعه شرکت نداشته می‌گوید: «تولید برق از زغال سنگ در بریتانیا ابتدا در سال ۱۹۷۹ به اوج رسید... بریتانیا در سال ۲۰۲۲، یعنی ۴۳ سال پس از اوج، همچنان (در سطح خیلی کمتر) از زغال سنگ استفاده می‌کرد. برای رسیدن به اهداف خود در زمینه انرژی پاک، ما ۴۰ یا حتی ۳۰ سال وقت نداریم. باید در زمان بسیار کوتاه‌تری برق را به طور کامل کربن زدایی کنیم.»
"
228,اقتصاد,صندوق بین‌المللی پول: امسال بریتانیا بدترین اقتصاد را در میان اقتصادهای بزرگ خواهد داشت,اقتصاد جهان |  بریتانیا | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 صندوق بین‌المللی پول پیش‌بینی کرده است که وضعیت رشد اقتصادی بریتانیا در سال جاری میلادی از همه اقتصادهای بزرگ جهان بدتر خواهد بود.
 بر اساس برآورد این نهاد بین‌المللی، وضعیت اقتصادی بریتانیا از همه ۱۹ عضو دیگر گروه جی‌۲۰ بدتر خواهد بود. این بدان معناست که میزان رشد اقتصادی بریتانیا حتی از روسیه، که با تحریم‌های سخت‌گیرانه غرب روبه‌روست، هم کمتر خواهد بود.
 صندوق بین‌المللی پول می‌گوید اقتصاد بریتانیا در سال ۲۰۲۳ حدود سه دهم درصد کوچکتر خواهد شد و در سال آینده هم رشد یک درصدی خواهد داشت.
 صندوق بین‌المللی پول همچنین می‌گوید که نظام پولی بین‌المللی، راهی دشوار در پیش خواهد داشت.
 این پیش‌بینی‌های تاریک در پی آن صورت می‌گیرد که دو بانک آمریکایی در ماه گذشته ورشکسته شدند و موسسه عظیم «سوئیس کردیت» توسط یکی از رقبایش بلعیده شد.
 صندوق بین‌المللی پول پیش از این نیز پیش‌بینی کرده بود که بریتانیا با تجربه رکود اقتصادی در سال جاری میلادی در انتهای فهرست گروه هفت قرار خواهد گرفت.
 این گروه از هفت اقتصاد بزرگ جهان تشکیل شده است که تسلط بسیاری بر تجارت جهانی و نظام مالی بین‌المللی دارند.
 بریتانیا در سال ۲۰۲۲ در جریان بازگشت رشد اقتصادی بعد از همه‌گیری کرونا، در صدر این گروه قرار گرفته بود.
 اگرچه پیش‌بینی‌ اخیر می‌گوید که اقتصاد بریتانیا وضعیت بدی در پیش‌رو خواهد داشت، اما این محاسبه کمی از برآورد قبلی صندوق بین‌المللی پول بهتر است. در آخرین گزارش این صندوق، که در ماه ژانویه منتشر شد، پیش‌بینی شده بود که اقتصاد بریتانیا در سال جاری، شش دهم درصد کوچکتر شود.
 کارشناسان صندوق بین‌المللی پول پیش از این گفته‌اند که گران‌تر شدن گاز، بالا رفتن نرخ‌های بهره و پایین بودن میزان تجارت بریتانیا، دلایل عملکرد ضعیف اقتصاد این کشور هستند.
 پیش‌بینی‌های صندوق بین‌المللی پول همواره درست از آب در نمی‌آیند و هرازگاهی، این نهاد آن‌ها را بر اساس تحولات تازه، تغییر می‌دهد.
 جرمی هانت، وزیر دارایی بریتانیا، هم در واکنش به پیش‌بینی‌ اخیر صندوق بین‌المللی پول به همین موضوع اشاره کرد و گفت که ارزیابی این صندوق درباره بریتانیا، بیش از هر کشور دیگری در گروه هفت، در مسیر مثبت تغییر کرده است.
 او گفت: «صندوق بین‌المللی پول می‌گوید که ما در مسیر درستی برای رشد اقتصادی هستیم. اگر برنامه‌مان را ادامه بدهیم، تورم را در سال جاری نصف می‌کنیم و به بسیاری در کشور کمک خواهیم کرد.»
 اما راشل ریوز، عضو حزب کارگر و وزیر دارایی در کابینه سایه می‌گوید که این برآوردها نشان می‌دهد «ما چقدر در صحنه جهانی عقب هستیم.»
 خانم ریوز افزود: «این موضوع اهمیت دارد، نه فقط به این دلیل که رشد اقتصادی ما در ۱۳ سال گذشته تحت حاکمیت محافظه‌کاران کم بوده و اقتصادمان ضعیف شده. بلکه همین مساله دلیل بدتر شدن وضعیت خانواده‌هاست که با افزایش بهره وام مسکن روبه‌رو هستند و سطح زندگی‌شان با بالاترین سرعت ممکن از زمانی که این آمار ثبت شده‌، در حال سقوط است.»
 با این حال شماری از کارشناسان هم معتقدند که احتمال رکود اقتصاد بریتانیا در سال جاری رو به کاهش است. اگر اقتصاد یک کشور برای دو دوره سه ماهه پیاپی کوچک شود، به طور معمول گفته می‌شود که اقتصاد وارد دوران رکود شده است.
 دفتر مستقل «بودجه مسئولانه» بریتانیا می‌گوید انتظار می‌رود اقتصاد این کشور امسال دو دهم درصد کوچک شود، اما همچنان وارد دوران رکود نشود.
 دفتر «بودجه مسئولانه» یک نهاد علمی مستقل از دولت است که هزینه‌هایش را وزارت دارایی بریتانیا تامین می‌کند و کارش انتشار پیش‌بینی‌ها و ارزیابی‌های اقتصادی مستقل است.
 اخیرا اندرو بیلی، رئیس بانک انگلیس، هم گفت که اکنون «بسیار امیدوارتر» است که اقتصاد این کشور به طرف رکود فوری نرود.
 رشد اقتصادی در جهان در سال ۲۰۲۲، سه و چهار دهم درصد بود. اما حالا صندوق بین‌المللی پول پیش‌بینی می‌کند که این رشد در سال ۲۰۲۳ به دو و هشت دهم درصد کاهش خواهد یافت. هرچند که این نهاد بین‌المللی می‌گوید که انتظار دارد در یک دوران پنج‌ساله، رشد جهانی اقتصاد به حدود سه درصد بازگردد.
 این سازمان گفته انتظار دارد نرخ بهره در اقتصادهای بزرگ جهان به دلیل بهره‌وری پایین و پیری جمعیت به سطحی در حد قبل از همه‌گیری کرونا کاهش یابد.
 بانک‌های مرکزی در بریتانیا، ایالات متحده، اروپا و سایر کشورها در تلاش برای مبارزه با افزایش قیمت‌ها یا همان تورم، نرخ بهره بانکی را افزایش داده‌‌اند.
 در بریتانیا افزایش قیمت انرژی و هزینه‌های مواد غذایی موجب شده تا این کشور با بالاترین تورم که در ۴۰ سال گذشته سابقه نداشته روبه‌رو شود.
 بانک مرکزی انگلیس در پاسخ به افزایش‌ قیمت‌ها نرخ بهره را به ۴.۲۵ درصد افزایش داده است.
 با این حال، صندوق بین‌المللی پول اعلام کرده است که «افزایش‌ در نرخ‌های بهره احتمالا موقتی است».
"
229,اقتصاد,افزایش قیمت رسمی خودرو در ایران؛ گران‌تر از اعلام اولیه و یک جدول سردرگم‌کننده,صنعت خودرو |  ایران |  اقتصاد ایران | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 انتشار جدول قیمت‌های رسمی جدید محصولات دو شرکت ایران‌خودرو و سایپا نشان داده که درصد افزایش قیمت بسیاری از مدل‌ها بیشتر از ۱۸ تا ۲۹ درصدی است که در ابتدا اعلام شده بود.
 یکشنبه بعدازظهر محمدعلی تیموری، مدیرعامل گروه سایپا به نمایندگی از وزارت صنعت، معدن و تجارت در یک برنامه زنده تلویزیونی اعلام کرده بود که قیمت تحویل در کارخانه محصولات این شرکت نظیر کوییک و شاهین بین ۱۷ تا ۱۸ درصد بالا می‌رود و قیمت رسمی محصولات ایران‌خودرو از جمله پژو ۲۰۶، پژو پارس، دنا و تارا حدود ۲۹ درصد افزایش می‌یابد.
 ولی ساعاتی بعد، انتشار جدول کامل قیمت‌های رسمی جدید، درستی این ارقام را زیر سؤال برد و یک ستون آن نیز انتقادهایی را برانگیخت.
 طبق جدول منتشرشده، نرخ رسمی بسیاری از محصولات ایران‌خودرو از جمله پژو ۲۰۶، ۲۰۷ پارس، دنا و رانا ۴۲ درصد افزایش پیدا کرده است. بعضی از محصولات سایپا نظیر کوییک اس و ساینا اس هم بیشتر از ۴۰ درصد گران شده‌اند که بیشتر از دو برابر رقمی است که مدیرعامل این شرکت اعلام کرده بود.
 ولی جنجال‌برانگیزترین بخش جدول قیمت‌های جدید، ستونی به نام «درصد ارزانی نسبت به بازار» است که می‌گوید قیمت جدید مدل‌های مختلف بین «منفی ۷۹» تا «منفی ۲۴۲» درصد از بازار ارزان‌تر است.
 در واقعیت، قیمت رسمی جدید این خودروها (بدون در نظر گرفتن مالیات و عوارض) بین ۴۴ تا ۷۰ درصد از نرخی که به عنوان قیمت آن‌ها در بازار ذکر شده، پایین‌تر است.
 آن‌چه ستون «درصد ارزانی نسبت به بازار» نشان می‌دهد، در واقع درصد سود ناخالص احتمالی خرید خودروها به این قیمت‌ها از کارخانه و فروش آن‌ها در بازار آزاد است.
 این اختلاف قابل توجه قیمت باعث می‌شود همچنان زمینه فساد و سودجویی در نحوه تخصیص خودرو به قیمت دولتی سر جایش باشد و روش جنجال‌برانگیز قرعه‌کشی برای فروش خودرو ادامه پیدا کند.
 با وجود افزایش قابل توجه قیمت رسمی، خرید محصولات خودروسازان داخلی به این نرخ می‌تواند بسیار سودآور باشد.
 برای مثال ایران‌خودرو موظف است پژو پارس سال را که در بازار ۷۰۰ میلیون تومان قیمت دارد، ۲۰۵ میلیون تومان بفروشد.
 این یعنی هر کسی که بتواند این خودرو را به قیمت کارخانه بخرد، می‌تواند نزدیک به نیم میلیارد تومان (یا با احتساب مالیات و عوارض حدود ۴۶۰ میلیون تومان) سود ببرد.
 همین امکان کسب درآمد هنگفت و تقریباً بدون ریسک بود که باعث شد زمستان پارسال حدود ۱۰ میلیون نفر برای خرید تنها ۲۰ هزار دستگاه از محصولات ایران‌خودرو ثبت‌نام کنند.
 همین ثبت‌نام تقریباً همه واجدان شرایط شرکت در قرعه‌کشی باعث شد که مجید عشقی، رئیس سازمان بورس این روش فروش خودرو را «لاتاری ملی» و «توزیع بی‌هدف رانت» بخواند.
 دولت هم از امکان خرید خودرو به قیمت مصوب به عنوان مشوقی برای فرزندآوری استفاده کرده است و قانوناً نیمی از محصولات خودروسازان داخلی به مادرانی اختصاص پیدا می‌کند که دست‌کم دو فرزند داشته باشند.
 به عبارت دیگر، فروش خودرو به نرخ دولتی به ابزاری برای اجرای خواسته رهبر جمهوری اسلامی برای افزایش جمعیت ایران تبدیل شده است.
 در این میان احتمالاً فروش محصولات خودروسازان از طریق قرعه‌کشی یا روش‌هایی شبیه آن ادامه پیدا می‌کند، و بیشتر متقاضیان مجبور می‌شوند خودرو را به قیمت بازار بخرند؛ چه آن‌هایی که قرعه به نامشان نخورده و چه آن‌هایی که از ابتدا واجد شرایط شرکت در قرعه‌کشی نبوده‌اند.
 مدیرعامل سایپا یکشنبه گفته بود شورای رقابت در ابتدا قصد داشته قیمت رسمی خودروهای داخلی را بیشتر از ۴۰ درصد بالا ببرد، ولی پس از «دستور معاون اول رئیس‌جمهوری» میزان افزایش قیمت‌ها کاهش پیدا کرد.
 محمد مخبر، معاون اول ابراهیم رئیسی پنجشنبه در نامه‌ای به شورای رقابت، مصوبه اولیه این نهاد درباره میزان افزایش قیمت خودروهای ساخت را «نامتعارف» و «دارای آثار تورمی» دانسته بود و خواهان تجدید نظر فوری در این مصوبه شده بود.
 ولی شواهد چندانی از این‌که قیمت‌گذاری دستوری از افزایش قیمت خودرو در بازار جلوگیری می‌کند، وجود ندارد.
 برعکس در ۱۶ ماهی که قیمت رسمی خودروهای ساخت ایران ثابت مانده بود، قیمت اکثر مدل‌های پرفروش در بازار بیش از دو برابر شد.
 این در حالی است که دی‌ماه رئیس سازمان بورس در نامه‌ای به وزیر اقتصاد گفته بود صنعت خودروی ایران با ۱۵۰ هزار میلیارد تومان زیان انباشته مواجه است و خواهان کنار گذاشتن قیمت‌گذاری دستوری خودرو شده بود.
 اصرار دولت به ادامه این روند و مجبور کردن خودروسازان به فروش محصولاتشان به قیمتی بسیار پایین‌تر از بازار، به ضرر شرکت‌های خودروسازی و مشتریانشان است و به سود دولتمردان و رانت‌جویان.
 خودروسازان آن را بهانه‌ای برای عدم سرمایه‌گذاری و توجیه کیفیت پایین و فناوری قدیمی محصولاتشان می‌بینند و اکثر مشتریان هم پس از معطلی برای مشخص شدن نتیجه قرعه‌کشی، در نهایت مجبور می‌شوند که ماشین را از واسطه‌ها به قیمت بازار بخرند.
 در مقابل حاکمیت می‌تواند از امتیاز خرید خودرو به نرخ مصوب به عنوان ابزاری برای رسیدن به اهداف سیاسی، اجتماعی و اقتصادی‌اش استفاده کند.
 از آن وعده دولت برای واردات صد هزار خودروی خارجی تا پایان اسفند ۱۴۰۱ هم که خبری نشد که نشد.
"
230,اقتصاد,تسلا کارخانه باتری‌سازی جدیدش را در شانگهای می‌سازد,صنعت خودرو |  انرژی تجدیدپذیر |  صنعت الکترونیک | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 ایلان ماسک، رئیس شرکت خودروسازی برقی تسلا می‌گوید که شرکتش در حال توسعه فعالیت در چین بوده و قرار است کارخانه جدیدی را برای ساخت‌ باتری‌های عظیم تسلا در این کشور بسازد.
 به گفته تسلا کارخانه جدید در شانگهای قادر خواهد بود سالانه ۱۰ هزار واحد باتری «مگاپک» را تولید کند.
 مگاپک یک باتری بسیار بزرگ است که عمده استفاده آن برای تثبیت شبکه‌های برق و جلوگیری از قطع برق در مقیاس‌های صنعتی و عظیم است.
 تسلا در حال حاضر یک کارخانه مگاپک در کالیفرنیا دارد که سالانه ۱۰ هزار واحد از این باتری‌ها را تولید می‌کند.
 آقای ماسک در حساب توییترش نوشت که کارخانه جدید در چین، همراه با کارخانه آمریکا موجب افزایش تولید این باتری‌ها می‌شود.
 براساس گزارش رسانه دولتی شینهوا چین، انتظار می‌رود کار ساخت کارخانه جدید مگا‌پک از اواخر سال جاری آغاز شده و تولید باتری از تابستان ۲۰۲۴ شروع شود.
 بی‌بی‌سی با شرکت تسلا برای پاسخ به سوالاتش در این خصوص تماس گرفته که تاکنون به آن پاسخی داده نشده است.
 چین در حال حاضر بزرگترین تولید کننده باتری خودروهای برقی شرکت تسلا نیز هست و این شرکت براساس آن توانسته دست به افزایش تولید و کاهش هزینه‌ها بزند.
 اعلام ساخت یک کارخانه جدید تسلا در چین، در حالی منتشر شد که دولت ایالات متحده در حال فشار بر شرکت‌های آمریکایی است تا در بحبوحه افزایش تنش‌ها میان پکن و واشنگتن، کمتر به چین وابسته شوند.
 سال گذشته، شرکت‌های فناوری آمریکایی که بودجه فدرال دریافت می‌کنند، توسط دولت بایدن از ساخت تأسیسات «فناوری پیشرفته» در چین به مدت ۱۰ سال منع شدند.
 این دستورالعمل بخشی از یک طرح ۵۰ میلیارد دلاری با هدف ایجاد صنعت نیمه هادی در آمریکاست.
 در ماه آگوست و به دلیل هراس بخاطر از دست دادن برتری تکنولوژیک آمریکا به چین، آقای بایدن قانونی را امضا کرد که به موجب آن ۲۸۰ میلیارد دلار به تولیدات فناوری پیشرفته و تحقیقات علمی اختصاص می‌دهد.
 در سال ۲۰۱۹ تسلا اولین کارخانه خودروسازی خود را در خارج از ایالات متحده و در شانگهای افتتاح کرد. این کارخانه در حال حاضر ۲۲ هزار خودرو در هفته تولید می‌کند.
 تسلا همچنین یک کارخانه خودروسازی در نزدیکی برلین آلمان داشته و تصمیم دارد یک کارخانه نیز در مونتری، مکزیک بسازد.
"
231,اقتصاد,جهان خودرو؛ معرفی بهترین ماشین سال ۲۰۲۳ جهان,صنعت خودرو | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 این هفته در جهان خودرو: معرفی برندگان جایزه بهترین ماشین‌ سال جهان در حاشیه نمایشگاه نیویورک، برنامه تویوتا برای تولید محصولات الکتریکی بیشتر، شاسی‌بلند اسپرت جدید جنسیس و مخالفت شهروندان پاریس با اجاره‌دادن اسکوترهای الکتریکی.
 هیوندای آیونیک ۶ با رای صد خبرنگار ان خودرو از ۳۲ کشور به عنوان بهترین ماشین سال ۲۰۲۳ انتخاب شد. آیونیک ۶ برای کسب این عنوان با کیا نیرو و ب‌ام‌و X۱ رقابت می‌کرد که به ترتیب دوم و سوم شدند.
 رقابت بهترین ماشین سال جهان از سال ۲۰۰۳ برگزار می‌شود و داوران ماشین‌ها را در هفت بخش از جمله بهترین ماشین‌های لوکس، الکتریکی، شهری و اسپرت انتخاب می‌کنند. برای حضور در این رقابت باید حداقل ده هزار دستگاه از ماشین تولید شده باشد و این ماشین در دو بازار اصلی خودرو در دو قاره فروخته شود. برندگان این جایزه همزمان با نمایشگاه خودروی نیویورک اعلام می‌شوند.
 امسال هیوندای آیونیک ۶ علاوه بر جایزه بهترین ماشین سال، جایزه بهترین طراحی و بهترین ماشین الکتریکی را هم برد. این ماشین در بخش طراحی با لوسید ایر و رنج‌روور و در بخش ماشین الکتریکی با لوسید ایر و ب‌ام‌و رقابت کرد.
 لوسید ایر یکی از محبوب‌ترین ماشین‌ها در رای‌گیری امسال بود و در کنار هیوندای آیونیک ۶ در بخش‌های زیادی نامزد دریافت جایزه شد. اولین محصول لوسید موتورز، خودروساز آمریکایی، رای بیشتری از جنسیس G۹۰ و ب‌ام‌و سری ۷ گرفت و بهترین ماشین لوکس سال شد.
 در بخش بهترین ماشین اسپرت، کیا EV۶، نیسان Z، و تویوتا GR کرولا سه ماشینی بودند که با شکست ب‌ام‌و M۴ و پورشه ۹۱۱ به مرحله پایانی رای‌گیری رسیدند. در نهایت کیا بیشترین رای را از داوران گرفت و به عنوان بهترین ماشین اسپرت سال معرفی شد.
 سیتروئن تنها برنده اروپایی در رقابت امسال بود. این کارخانه یک مدل از C۳ برای بازار هند، آسیا و آمریکای جنوبی طراحی کرده که در برزیل و هند تولید می‌شود و با مدل C۳ که در اروپا فروخته می‌شود کاملا متفاوت است.
 این ماشین در بخش بهترین ماشین شهری دو رقیب داشت؛ اورا فانکی، که یک ماشین الکتریکی چینی است و فولکس‌واگن نیووس که برای بازار آمریکای جنوبی ساخته شده است.
 هیوندای پارسال هم با مدل آیونیک ۵ جایزه بهترین ماشین، بهترین طراحی و بهترین ماشین الکتریکی سال را از آن خود کرده بود.
 کوجی ساتو، مدیر جدید تویوتا برنامه‌ تازه کارخانه برای عرضه مدل‌های جدید الکتریکی را اعلام کرد. براساس این برنامه تویوتا تا سال ۲۰۲۶ ده مدل الکتریکی به بازار عرضه خواهد کرد و فروش ماشین‌های الکتریکی‌اش را به یک میلیون و ۵۰۰ هزار دستگاه در سال می‌رساند.
 تویوتا که بزرگ‌ترین خودروساز جهان است، بازار خودروهای الکتریکی را به رقیبانش واگذار کرده و در حال حاضر تنها سه مدل کاملا الکتریکی دارد. فروش ماشین‌های الکتریکی این شرکت در سال گذشته میلادی کمتر از ۲۵ هزار دستگاه بود.
 تویوتا می‌گوید محصولات جدید کاملا با ماشین‌های الکتریکی موجود متفاوت خواهد بود. به گفته آقای ساتو ماشین‌های الکتریکی تویوتا با هر بار شارژ دوبرابر مسافت ماشین‌های کنونی حرکت می‌کنند و ظاهر و رانندگی‌شان آنقدر خوب است که «قلب بیننده را به تپش می‌آورد».
 یکی از این مدل‌های جدید تویوتا شاسی‌بلند بزرگی است که در سال ۲۰۲۵ در آمریکا فروخته خواهد شد. دو مدل ویژه هم برای بازار چین ساخته می‌شود که سال آینده به بازار خواهند آمد. تویوتا یک وانت الکتریکی هم خواهد ساخت که می‌گوید ویژه بازار آسیا طراحی شده است.
 تویوتا علاوه بر ماشین‌های الکتریکی می‌خواهد مدل‌های هیبرید-الکتریکی خود را هم بهتر کند. هیروکی ناکاجیما، از مدیران ارشد تویوتا در مراسم اعلام سیاست‌های جدید شرکت گفت که مهندسان تویوتا در حال ساخت سیستم هیبرید-الکتریکی هستند که می‌تواند با نیروی باتری تا بیش از ۲۰۰ کیلومتر حرکت کند. برای مقایسه در حال حاضر بهترین مدل هیبرید-الکتریکی تویوتا پریوس با نیروی باتری می‌تواند تا ۷۰ کیلومتر حرکت کند.
 جنسیس، زیرمجموعه لوکس هیوندای، کانسپتی از شاسی‌بلند جدید خود را در نیویورک رونمایی کرد. این ماشین مدل کوپه‌ای از شاسی‌بلند GV۸۰ کارخانه است و هیوندای می‌گوید به زودی به بازار عرضه خواهد شد.
 با اینکه مبنای ماشین یکی از مدل‌های موجود جنسیس است، طراحان تلاش کرده‌اند ظاهر ماشین تا حد ممکن با شاسی‌بلند GV۸۰ متفاوت باشد. لوک دانکرولک (Luc Donckerwolke)، مدیر طراحی گروه خودروسازی هیوندای همزمان با رونمایی ماشین گفت که GV۸۰ کوپه وجه تازه‌ای از جنسیس را نمایش می‌دهد.
 آقای دانکرولک که پیش از هیوندای مدیر طراحی آئودی، بنتلی و لامبورگینی بوده می‌گوید جنسیس بعد از ساخت مدل‌های سدان‌ و شاسی‌بلند لوکس، حالا با GV۸۰ کوپه نشان می‌دهد که می‌تواند محصولات اسپرت هم تولید کند.
 اطلاعاتی درباره توانایی‌های فنی GV۸۰ کوپه منتشر نشده، اما پیش‌بینی می‌شود از موتور شش سیلندر ۳۷۵ اسب بخاری استفاده کند که قوی‌ترین موتور شاسی‌بلند معمولی GV۸۰ است.
 جنسیس علاوه بر لکسوس با محصولات لوکس آلمانی رقابت می‌کند و قصد دارد تا سال ۲۰۳۰ تعداد محصولاتش را به هشت مدل افزایش دهد و فروشش را به ۴۰۰ هزار دستگاه در سال برساند.
 با رای شهروندان پاریس استفاده از اسکوترهای الکتریکی اجاره‌ای در این شهر از ماه سپتامبر ممنوع می‌شود. در رفراندمی که شهرداری برای این موضوع برگزار کرد، فقط چهار درصد از رای‌دهندگان مخالف ممنوعیت بودند.
 پاریس در معرفی روش‌های جدید حمل و نقل از شهرهای پیشرو است. استفاده از اسکوترهای الکتریکی یکی از این روش‌ها بود که اجاره آنها از سال ۲۰۱۸ در پاریس آغاز شد.
 مخالفان اسکوتر معتقدند که استفاده از آن‌ها خطرناک است و مزاحم عابران پیاده و رانندگان می‌شود. آنها می‌گویند بسیاری از شهروندان پس از رسیدن به مقصد اسکوترها را بی‌ملاحظه رها می‌کنند و شهر زشت می‌شود.
 اسکوترها بین جوانان و توریست‌ها بسیار محبوب است. در سال‌های گذشته محدودیت‌هایی برای استفاده از آن‌ها وضع شد و مثلا سرعتشان به بیست کیلومتر در ساعت محدود شد. در حال حاضر سه شرکت ۱۵۰۰۰ هزار اسکوتر الکتریکی در این شهر دارند که شهروندان می‌توانند برای چند ساعت آنها اجاره کنند.
 صد هزار نفر در رفراندم شهرداری پاریس شرکت کردند. طرفداران استفاده از اسکوتر به روند همه‌پرسی انتقاد کرده‌اند و می‌گویند تعداد رای‌دهندگان نسبت به جمعیت شهر اندک است. اجاره دادن اسکوتر هنوز در شهرهای دیگر فرانسه مجاز است، اما شرکت‌هایی که این اسکوترها را اجاره می‌دهند هشدار داده‌اند که این ممنوعیت ممکن است تا ۸۰۰ را بیکار کند.
 بیشتر بخوانید:
 رونمایی از اولین مدل هیبرید-الکتریکی لامبورگینی
 جهان خودرو؛ تولید یک شاسی‌بلند آمریکایی با فن‌آوری آلمانی
 کیا دیگر آن خودروسازی که فکر می‌کنید نیست
 خواننده مشهور آمریکایی خودروساز شد
 جهان خودرو؛ «ماشین هیدروژنی ب‌ام‌و به بازار می‌آید»
"
232,اقتصاد,ادامه اختلاف وزارت صمت و شورای رقابت بر سر اعلام قیمت‌های جدید خودرو,صنعت خودرو |  ایران |  تورم |  اقتصاد ایران | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 اختلاف وزارت صمت و شورای رقابت در ایران بر سر نهاد متولی اعلام قیمت خودرو ادامه یافته و به یک برنامه تلویزیونی هم کشیده شده است. همزمان مدیرعامل سایپا از افزایش قیمت‌ ۱۷ تا ۲۹ درصدی خودروهای پرتیراژ خبر داده است.
 سخنگویان شورای رقابت و وزرات صمت دیشب (شنبه/نوزدهم فروردین) با شرکت در یک برنامه تلویزیونی یکدیگر را مسئول اعلام قیمت‌ها اعلام کردند.
 مجادله این دو بر سر نهاد متولی اعلام کننده قیمتها باعث شده حدود صدها هزار نفر از متقاضیان خرید خودرو که در طرح فروش خودروهای ساخت داخل ثبت نام کرده بودند، در وضعیت سردرگمی بسر ببرند.
 وزارت صنعت، معدن و تجارت می‌گوید که بر اساس قانون، شورای رقابت باید درباره فرمول قیمت‌گذاری اطلاع‌رسانی کند و بعد از آنست که این وزارت خانه اطلاع رسانی خواهد کرد.
 شورای رقابت خود را تسهیل‌کننده فعالیت بخش خصوصی و «مقابله با انحصار» در بازار می‌داند؛ در سال ۱۳۹۱ و به دنبال افزایش شدید نرخ ارز قیمت انواع خودروی سواری داخلی با افزایش شدید مواجه شد و کارگروهی با عنوان «کارگروه خودرو» در مرکز ملی رقابت تشکیل شد.
 اسماعیل شجاعی، سخنگوی شورای رقابت گفته شورای رقابت نهاد قیمت‌گذار نیست و تنها دستورالعمل (فرمول) قیمت‌گذاری را تعیین می‌کند.
 او گفته: «مرجع اعلام قیمت نهایی خودروها وزارت صنعت، معدن و تجارت است. اگر دولت شورای رقابت را متولی سیاست گذاری در حوزه خودرو می‌داند، پس بایستی تصمیم برای عرضه شدن یا نشدن خودرو در بورس را هم به شورای رقابت واگذار کند.»
 وزارت صنعت، معدن و تجارت البته می‌گوید «شورای رقابت، خود مسئول اطلاع‌رسانی مصوبات خود است.»
 اشاره این نهاد به فرمول قیمت‌گذاری خودروست.
 شورای رقابت قرار بود ۱۵ فروردین ماه قیمتهای جدید خودرو را اعلام کند اما در همان روز گفت که قیمتهای جدید تصویب شده که وزارت صمت باید آن را اعلام کند.
 پیشتر محمد مخبر، معاون اول ابراهیم رئیسی در نامه ای به شورای رقابت خواستار تجدیدنظر در قیمت گذاری خودرو در شرایط فعلی شده بود.
 او افزایش قیمتهای کارخانه‌ای ارائه شده در جلسه اخیر ایران شورا را «نامتعارف» خوانده بود.
 به گفته مدیرعامل سایپا، میزان افزایش قیمت‌ خودروهای پرتیراژ شرکت ایران خودرو ۲۹ درصد و محصولات سایپا میانگین ۱۷ تا ۱۸ درصد بوده است.
 بر این اساس میانگین افزایش قیمت‌ها برای خودروهای شاهین حدود ۱۸ درصد و کوئیک اتوماتیک ۱۷ درصد در نظر گرفته شده ؛ در محصولات ایران خودرو نیز خودروهایی نظیر پارس، سمند، تارا و دنا افزایش ۲۹ درصدی قیمت‌ها را شاهد خواهند بود.
 پیش از این میزان افزایش قیمت‌ها بیش از ۴۰ درصد در نظر گرفته شده بود که پس از دخالت معاون اول رئیس‌جمهوری این افزایش قیمت‌ها تعدیل شد.
 بازار خودروی ایران طی سال‌های اخیر التهاب فزاینده‌ای را سپری کرده و جهش شدید قیمتی داشته که دلیل آن عمدتا به افزایش قیمت ارز و تورم عمومی برمی‌گردد و سیاست‌های دستوری هم راه به جایی نبرده است.
 طی ماه‌های اخیر که قیمت دلار در بازار آزاد ایران تا سقف شصت هزار تومان پیش رفت، بازار خودرو در ایران هم به شدت متاثر از این وضعیت شد.
 افزایش قیمت ارز و مشکلات تحریم از جمله بالا رفتن قیمت مواد اولیه و سخت شدن مراودات بانکی با دنیای خارج از عواملی بوده‌اند که قیمت تمام شده خودرو را بالا برده و این گرانی به مصرف کننده منتقل شده است.
 به اینها البته باید مشکلات تامین ارز خودروسازان را هم اضافه کرد.
 با کاهش ارزش ریال ثبت نام در طرح خرید خودرو از کارخانه، برای بسیاری روش دستیابی به سود به دلیل اختلاف قیمت کارخانه با بازار آزاد بوده است.
 مشکلات صنعت خودروسازی در ایران البته محدود به دیروز و امروز نیست؛ این صنعت طی دهه‌های اخیر با چالش‌های فراوانی روبرو بوده است که در سال‌های گذشته فقط به تعداد آنها اضافه شده و موضوع تحریم‌ها فقط بخشی از آن است؛ در این بازار از گرانی خودرو گرفته تا کیفیت محصولات تولید داخل و خدمات پس از فروش متاثر از هزارتوی مشکلات هستند.
 مجموعه این مشکلات باعث شده هم خودروساز و هم مشتری و هم متولیان این صنعت به آن انتقادهای جدی داشته باشند.
 کمیسیون اصل ۹۰ مجلس در گزارشی گفته که زیان انباشته خودروسازان باعث شده بهای تمام شده خودرو در ایران افزایش یابد.
"
233,اقتصاد,تجمع‌های معلمان در شهرهای مختلف ایران با مطالبات صنفی و درخواست آزادی معلم‌های بازداشت‌شده,اعتراضات در ایران |  اقتصاد ایران | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 کنش‌گران صنفی در ایران می‌گویند امروز، پنج‌شنبه ۱۷ فروردین، معلمان در شهرهای مختلف کشور تجمع‌های اعتراضی برگزار کرده‌اند.
 در پی پرداخت‌نشدن حقوق و مزایای معلمان در تا پایان سال گذشته خورشیدی، انتقادهای معلمان و نهادهای صنفی آنان باز بالا گرفت. در روزهای گذشته گزارش‌های دیگری هم از تجمع‌های اعتراضی معلمان در گروه‌های چند ده نفره و چند صد نفره در شهرهای مختلف رسیده بود.
 در واکنش به این اعتراض‌ها یوسف نوری، وزیر آموزش و پرورش، از این مقام کناره‌گیری کرد اما کنش‌گران صنفی معلمان می‌گویند این کافی نیست.
 «گروه پیگیری مطالبات فرهنگیان استان تهران» در بیانیه‌ای که امروز، پنج‌شنبه منتشر کرده، از اقدامات مقامات ایران «اعم از دولت، نمایندگان مجلس و شخص وزیر آموزش و پرورش در قبال جامعه بزرگ فرهنگیان» انتقاد کرده و آن را موجب «تحقیر و توهین» به معلمان ایران دانسته ‌است.
 این گروه برای تجمع‌های امروز فراخوان داده بود.
 «شورای هماهنگی تشکل‌های صنفی فرهنگیان معلمان» در کانالش روی تلگرام گفته این تجمع‌ها دست‌کم در شهرهای اهواز، رباط کریم، کرمانشاه، مازندران، ملایر، نیشابور و همدان جلوی ساختمان اداره آموزش و پرورش آن شهرستان یا استان برگزار شده است. از جمله شعارهای این تجمع‌ها «معلم داد بزن، حقتو فریاد بزن» بوده است.
 هم‌چنین این تشکل صنفی گزارش داده که ماموران با حضور پرشمار اجازه نداده‌اند تجمع معلمان معترض در کرج شکل بگیرد.
 معلمان در تجمع‌های امروز پنج‌شنبه خواستار اصلاح آئین‌نامه رتبه‌بندی کارکنان دولت و دریافت اضافه‌کاری‌هایشان برای شش ماه گذشته شدند.
 در تصاویر منتشر شده در شبکه‌های اجتماعی دیده می‌شود که دست‌کم در تجمع معلمان در کرمانشاه، شعار «محمد حبیبی آزاد باید گردد» شنیده می‌شود.
 ماموران جمهوری اسلامی آقای حبیبی را دو روز پیش در ۱۵ فروردین در تهران بازداشت کردند.
 همزمان پایگاه خبری «هه‌نگاو» گزارش داده که فریبا زندکریمی، از معلمان قراردادی اداره آموزش‌ و پرورش سنندج، شامگاه روز پیش، ۱۶ فروردین، پس از احضار به اداره اطلاعات این شهر، بازداشت شد.
 تجمع های اعتراضی معلمان در شهرهای مختلف ایران از چند سال پیش آغاز شد و طی دو سال اخیر شدت گرفت. شمار زیادی از آنها نیز طی این اعتراض‌ها بازداشت شده‌اند.
"
234,اقتصاد,با تصمیم «اوپک پلاس» برای کاهش بیشتر تولید، قیمت نفت در بازارهای جهانی افزایش یافت,اقتصاد جهان |  نفت و گاز | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 در پی اعلام غیرمنتظره کاهش بیشتر تولید نفت توسط «اوپک پلاس»، قیمت نفت در معاملات امروز بازارهای جهانی شاهد جهش قیمت بوده است.
 با آغاز معاملات امروز، قیمت هر بشکه نفت برنت با بیش از ۴ دلار افزایش، به بیش از ۸۴ دلار رسید که این رقم معادل بیش از ۵ درصد رشد قیمت است. در همین معاملات هر بشکه نفت غرب تگزاس هم با افزایش بیش از ۴ دلاری، به ۸۰ دلار نزدیک شد.
 اعضای سازمان کشورهای صادر کننده نفت(اوپک) بهمراه تولیدکنندگان بزرگ نفتی غیر عضو این سازمان-ملقب به «اوپک پلاس»- دیروز(یکشنبه) بطور غیرمنتظره اعلام کردند که تولید نفت خود را روزانه یک میلیون و ۱۶۰ هزار بشکه دیگر کاهش خواهند داد.
 انتظار بر آن بود که این کشورها در جلسه امروز خود بر توافق قبلی خود-کاهش ۲ میلیون بشکه‌ای نفت در روز تا پایان سال جاری میلادی- پایبند بمانند.
 با این احتساب میزان کاهش تولید روزانه به ۳ میلیون و ۶۶۰ هزار بشکه در روز خواهد رسید؛ که بر اساس بعضی تخمین‌ها معادل ۳/۷ درصد تقاضای جهانی نفت است.
 دولت آمریکا تصمیم برای کاهش بیشتر تولید توسط تولیدکنندگان بزرگ نفت را «غیرقابل توصیه» خوانده است.
 بعضی از تحلیلگران بازار نفت بر این باورند که با تحولات اخیر قیمت نفت در سال جاری ممکن است حتی به ۱۰۰ دلار هم نزدیک شود.
 گفته شده تصمیم جدید اوپک پلاس برای کاهش بیشتر تولید-با هدف تثبت قیمت در بازار- از ماه آینده میلادی(مه) به اجرا درخواهد آمد.
 ماه پیش قیمت هر بشکه نفت برنت تا نزدیکی ۷۰ دلار هم افت کرده بود که پائین‌ترین قیمت این کالا را در بازه ۱۵ ماهه ثبت کرده بود.
 این افت قیمت پس از تشدید نگرانی‌ها درباره بالا رفتن نرخ بهره بانکی و تاثیر احتمالی آن بر تقاضای این کالا رخ داده بود.
 با حمله روسیه به اوکراین، قیمت نفت در بازارهای جهانی افزایش یافت که حالا به سطحی معادل قبل از این تهاجم برگشته است.
 آمریکا از جمله کشورهایی بوده که از تولیدکنندگان بزرگ نفت در جهان خواسته بود برای کاهش قیمت انرژی، تولید خود را افزایش دهند.
 سال گذشته بالا رفتن قیمت حاملهای انرژی باعث تشدید تورم در بسیاری از کشورها شد و به بالا رفتن هزینه‌های خانوار منجر شد.
 طی سالهای اخیر و از زمان شروع همه‌گیری کووید بازار نفت روزهای پرتلاطمی را پشت سر گذاشته؛ با کاهش تقاضا در دوران اوج همه‌گیری قیمت نفت به ۱۶ دلار در هر بشکه هم رسید که پایین‌ترین قیمت این کالا در ۲۱ سال اخیر بود.
 با گسترش این بیماری بسیاری از واحدهای صنعتی محدود شدند یا به طور کلی فعالیت‌های خود را متوقف کردند.
 با فروکش کردن همه‌گیری و عرضه گسترده واکسن، تقاضای جهانی نفت در جهان بالا رفت ولی مدتی نگذشت که حمله روسیه به اوکراین در گرفت و قیمت‌ها مجددا بالا رفت.
"
235,اقتصاد,پناهندگان سوری و تلاش برای زنده ماندن در لبنان,اقتصاد جهان |  پناهندگان و پناهجویان |  جنگ سوریه |  لبنان |  سوریه | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 دیری فیاض در جستجوی بطری‌های پلاستیکی در سطل‌ زباله‌ها در بیروت، پایتخت لبنان است. این کار دستمزد پایینی دارد، اما پدر سه فرزند، برای سیر کردن خانواده‌اش هر کاری می‌کند.
 او در حالی که در زباله‌ها جستجو می‌کند، می‌گوید: « از ساعت ۸ صبح تا ۸ شب ، دوازده ساعت کار می‌کنم.»
 دیری بدون دستکش و لباس مخصوص تا آنجا که بتواند دستانش را در سطل‌های زباله فرو می‌کند و کیسه‌های آشغال را باز می‌کند تا چیز بدردبخوری در آن‌ها بیابد. او روزانه حدود ۲۵۰هزار پوند لبنان (۲دلار) درآمد دارد.
 این جوان ۲۶ ساله اهل رقه است یک نفر از حدود یک میلیون سوری که پس از جنگ داخلی کشورشان به لبنان پناهنده شده‌اند. جنگ خونباری که بیش از یک دهه ادامه داشته است.
 این در حالی است که لبنان نزدیک به چهار سال است که با بحران‌های اقتصادی و سیاسی فلج کننده‌ای روبرو است. هزاران لبنانی در فقر زندگی می‌کنند و بسیاری از آنها برای تامین غذا و دارو با مشکل مواجه‌اند.
 سال ۲۰۱۹، دولت نتوانست بدهی‌های خارجی خود را بپردازد و ارزش پول کشور به شدت سقوط کرد. پوند لبنان در ماه مارس سال جاری به پایین‌ترین میزان، یعنی حدود ۱۱۰هزار پوند لبنان در برابر یک دلار آمریکا سقوط کرد.
 در حالی که لبنان دچار بحرانی عمومی است و فقر در بین خود لبنانی‌ها بیداد می‌کند، سوری‌ها در انتهای نردبان فقر در این کشور قرار دارند.
 بسیاری از پناهندگان - از جمله کودکان - برای سیر شدن به کیسه‌های آشغال پناه می‌برند.
 در حالی که سازمان‌های غیردولتی، بازیافت زباله‌ها را در بیروت تشویق می‌کنند اما این روشی جا افتاده در این کشور نیست. برای همین کسب‌وکارهایی برای پیدا کردن پلاستیک‌های بازیافتی به راه افتاده است.
 دیری، گونی بزرگ خود را با بطری‌های پلاستیکی آب پر می‌کند. کنارش ایستاده‌ام و از نزدیک تماشایش می‌کنم.
 بوی بد زباله‌ها نفس کشیدن را سخت می‌کند و متعجبانه او را نگاه می‌کنم که با لبخندی بر لب به کارش ادامه می‌دهد.
 دیری غذاهای باقی مانده در زباله‌ها را به گربه‌های محلی می‌دهد.
 دیری، به همراه همسرش یاماما و فرزندانشان در اتاقی در آپارتمانی مشترک با دو خانواده دیگر زندگی می‌کنند. خانه‌ای نه چندان دور از بلوار معروف ساحلی که در آن پلاستیک جمع‌ می‌کند. بیشتر درآمدی که او از این کار به دست می‌آورد هزینه اجاره ماهیانه‌اش می‌شود.
 اتاقی کوچک که با یک چراغ، یک کفپوش پلاستیکی و تعدادی تشک پر شده است. این خانواده یک اجاق گاز کوچک برای پخت و پز و تعدادی بطری آب برای شستشو هم در بالکن دارند.
 دیری به محض رسیدن به خانه، فرزندانش را محکم در آغوش می‌گیرد. او می‌گوید: «من نمی‌توانم بچه‌هایم را به مدرسه بفرستم و برای آنها زندگی خوبی فراهم کنم.»
 بسیاری از همکاران دیری نیز از رقه در شمال سوریه به اینجا آمده‌اند. آن‌ها از جنگ و گروه‌های بنیادگرای اسلامی فرار کرده‌اند اما در لبنان هم زندگی سخت است و این تنها کاری است که آن‌ها می‌توانند انجام دهند.
 در سال‌های اخیر و به دلیل بحران‌های مالی، کارگرانی که از بنگلادش به اینجا می‌آمدند و به دلار آمریکا حقوق می‌گرفتند جای خود را به سوری‌هایی داده‌اند که حقوق بسیار کمتری و به پول محلی دریافت می‌کنند.
 در یکی از مکان‌های دفن زباله، جایی که پلاستیک‌ها و سایر زباله‌ها قبل از فروش بازیافت و ذخیره می‌شوند، دیدن کارگران روزمزدی که بدون هیچ گونه امکانات بهداشتی در معرض این بوی متعفن قرار دارند، سخت و ناراحت کننده است.
 در آلونکی در کنار زباله‌ها، چند مرد سوری زندگی می‌کنند که همگی اهل رقه هستند. آن‌ها حاضر به مصاحبه نیستند و می‌گویند از این هراس دارند که به سوریه بازگردانده شوند.
 اقامتگاه‌های مشابهی در سراسر بیروت وجود دارد که در آن، بین ۱۵ تا ۲۰ نفر در کنار یکدیگر زندگی می‌کنند تا هزینه‌های خورد و خوراک و اجاره را بین هم تقسیم کنند.
 دیری و همکارانش در پایان هر شیفت، پلاستیک‌های جمع‌آوری شده را را در یک مکان مشترک جمع‌ می‌کنند و به یک لبنانی در یکی از مراکز تحویل می‌دهند تا آن‌ها را وزن کند و پولشان را بدهد.
 همزمان با کمرنگ شدن آرزویش برای بازگشت به سوریه‌ای امن، امید او به زندگی در جایی جدید و دور از این منطقه است.
 دیری می‌گوید: «رویای همگی اروپاست اما واقعیت این‌جا است. امیدوارم خدا به ما کمک کند روزی بتوانیم اینجا را ترک کنیم. تنها چیزی که می‌خواهم این است که فرزندانم زندگی بهتری داشته باشند و بتوانند درس بخوانند.»
"
236,اقتصاد,بعضی از اعضای اوپک تولید نفت‌شان را کم می‌کنند,نفت و گاز |  روسیه |  خلیج فارس |  عربستان سعودی |  اوپک | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 چند تولیدکننده بزرگ نفت اوپک پلاس در اقدامی ناگهانی از کاهش تولید نفت خود خبر داده‌اند.
 انتظار می‌رود این تصمیم قیمت نفت را در بازارهای جهانی بالا ببرد.
 عربستان سعودی، عراق و چند کشور دیگر منطقه خلیج فارس گفته‌اند «برای ایجاد ثبات در بازار تولید نفت خود را کم می‌کنند.»
 در پی حمله روسیه به اوکراین بیش از یک سال پیش، نفت در بازار جهانی گران شد، اگرچه حالا به زمان پیش از شروع این جنگ بازگشته است.
 آمریکا در این مدت از تولیدکنندگان نفت خواسته بود که با افزایش تولید به کاهش قیمت کمک کنند.
 پارسال افزایش قیمت انرژی و سوخت به بالا رفتن نرخ تورم، افزایش قیمت کالا و خدمات و مشکلات اقتصادی و مالی برای خانواده‌ها منجر شد.
 سخنگوی شورای امنیت ملی آمریکا در واکنش به این خبر گفت «از نظر ما در حال حاضر و با توجه به بی‌ثباتی بازار، کاهش تولید کار مناسبی نیست. ما این موضوع را صریحا گفته‌ایم.»
 اعضای اوپک نزدیک به ۴۰ درصد از نفت خام جهان را تولید می‌کنند و کاهش یک میلیون بشکه در روز، از این تولیدات کم خواهد کرد.
 عربستان سعودی گفته است تولید خود را ۵۰۰ هزار بشکه پایین می‌آورد و عراق هم می‌گوید روزانه ۲۱۱ هزار بشکه‌ کمتر تولید می‌کند.
 امارات متحده عربی، کویت، الجزایر و عمان هم اعلام کرده‌اند تولید نفت خود را کم می‌کنند.
 یک مقام وزارت انرژی عربستان سعودی به خبرگزاری رسمی این کشور گفته است «این کار اقدامی احتیاطی برای حمایت از ثبات بازار نفت است.»
 تحلیلگران انتظار دارند این اقدام باعث افزایش قیمت نفت خام شود که در حال حاضر حدودا بشکه‌ای ۸۰ دلار قیمت دارد.
 شرکت واسطه خرید و فروش نفت، پی.وی.ام، به خبرگزاری رویترز گفته است که قیمت نفت در پی این اقدام ممکن است در هر بشکه، سه دلار بیشتر شود.
 شرکت پیکرینگ انرژی هم پیش‌بینی کرده که هر بشکه نفت تا ده دلار گرانتر شود.
 انتظار می‌رود این تصمیم رابطه آمریکا و گروه اوپک پلاس به رهبری عربستان را تیره کند.
 کاهش ناگهانی تولید از چند نظر اهمیت دارد.
 علیرغم نوسان قیمت نفت در ماه‌های گذشته، بعضی نگرانی‌ها درباره توازن تقاضای جهانی با تولید به ویژه در اواخر سال جاری وجود داد.
 جالب است که این تصمیم درست یک روز پیش از اجلاس گروه اوپک پلاس اعلام شده است.
 پیش از این شواهد حاکی از آن بود که اعضای این گروه سیاست تولید خود را تغییر نخواهند داد و همین تصمیم امروز را تعجب‌آورتر کرده است.
 اگر در اجلاس فردا اعضای بیشتری از این گروه خبر از کاهش تولید داوطلبانه خود بدهند قیمت نفت بیشتر نیز خواهد شد؛ چیزی که تورم و افزایش قیمت‌ها را بیشتر خواهد کرد.
 تصمیم امروز به نوعی از همکاری نزدیک کشورهای تولیدکننده نفت و روسیه حکایت می‌کند.
 در ماه اکتبر اعضای اوپک پلاس از کاهش دو میلیون بشکه‌ای تولیدات خود خبر داده بودند.
 در آن زمان رئیس جمهوری آمریکا گفت از این تصمیم «کوته‌بینانه سرخورده شده است.»
 روسیه هم گفته کاهش تولید اعلام‌شده خود را، که یک و نیم میلیون بشکه در روز بود، تا پایان سال جاری - هشت ماه دیگر- تمدید خواهد کرد.
"
237,اقتصاد,جهان خودرو؛ رونمایی از اولین مدل هیبرید-الکتریکی لامبورگینی,صنعت خودرو | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 این هفته در جهان خودرو: رونمایی سوپرکار جدید لامبورگینی، تغییرات عمده در هیوندای سوناتا، ورود یک خودروساز چینی دیگر به بازار اروپا و معرفی یک خودروساز نوپا در لهستان.
 لامبورگینی با معرفی جانشینی برای قوی‌ترین مدلش به جمع خودروسازان الکتریکی پیوست. نام این مدل جدید رووئلتو (Revuelto) است که جانشین مدل آونتادور می‌شود. مدیر لامبورگینی می‌گوید با این ماشین دورانی تازه در کارخانه آغاز می‌شود و تا پایان دهه جاری میلادی همه مدل‌های لامبورگینی موتور الکتریکی خواهند داشت.
 رووئلتو یک موتور دوازده سیلندر بنزینی و سه موتور الکتریکی دارد که در مجموع ۱۰۰۱ اسب بخار نیرو تولید می‌کند. شتاب صفر تا ۱۰۰ کیلومتر در ساعت ماشین ۲.۵ ثانیه و حداکثر سرعتش بیش از ۳۵۰ کیلومتر در ساعت است. ماشین می‌تواند ده کیلومتر با نیروی باتری‌هایش حرکت کند.
 ظاهرا رووئلتو با الهام از مدل‌های دوازده سیلندر گذشته لامبورگینی طراحی شده است. رووئلتو فرم همیشگی ماشین‌های لامبورگینی را دارد، اما طرح چراغ‌هایش عوض شده است. اتاق ماشین مثل مدل‌ها دیگر لامبورگینی با الهام از کابین هواپیماهای جنگی طراحی شده است. اکثر کنترل‌ها روی فرمان هستند و یک نمایشگر هم جلوی صندلی کنار راننده است. میتیا بورکرت، مدیر طراحی لامبورگینی می‌گوید که تلاش کرده تا ماشین همزمان با اسپرت بودن امکانات رفاهی هم داشته باشد.
 قیمت پایه رووئلتو ۵۰۰ هزار یورو (۵۴۰ هزار دلار) است و تولیدش از نیمه دوم سال جاری میلادی آغاز می‌شود. لامبورگینی تا پایان سال آینده یک مدل هیبرید-الکتریکی از شاسی‌بلند اوروس هم تولید خواهد کرد. اولین مدل کاملا الکتریکی کارخانه قرار است در سال ۲۰۲۸ به بازار عرضه شود. این ماشین یک مدل کاملا جدید خواهد بود که گفته می‌شود برای بیشتر از دو سرنشین جا دارد. لامبورگینی در سال ۲۰۲۹ نسل جدیدی از شاسی‌بلند اوروس خواهد ساخت که آن هم کاملا الکتریکی است.
 هیوندای مدل جدیدی از سدان مشهورش، سوناتا را در نمایشگاه خودروی سئول رونمایی کرد. مدل جدید بر مبنای نسل هشتم سوناتا ساخته شده که در سال ۲۰۲۰ به بازار عرضه شد.
 تغییرات ظاهری مدل جدید سوناتا آنقدر زیاد است که انگار نسل جدیدی از ماشین معرفی شده است. هرچند فرم ماشین حفظ شده، اما بخش جلوی ماشین و چراغ‌ها کاملا تغییر کرده است. اتاق ماشین هم از نو طراحی شده و لوکس‌تر است. از جمله امکانات جدید نمایشگر بزرگی است که با فرمی منحنی تقریبا همه داشبورد را پوشانده است.
 هیوندای می‌گوید اتاق نسبت به گذشته بی‌صداتر و نرم‌تر شده و امکانات ایمنی و رفاهی تازه‌ای هم اضافه شده است. سوناتا را می‌توان از راه دور و با تلفن همراه پارک کرد یا عقب و جلو برد.
 هیوندای جزییاتی درباره موتورهای ماشین منتشر نکرده، اما پیش‌بینی می‌شود با مدل‌های کنونی فرق زیادی نداشته باشد. سوناتا با دو موتور بنزینی چهار سیلندر و یک موتور هیبرید عرضه می‌شود که قوی‌ترین مدل ۲۹۰ اسب بخار نیرو دارد.
 هیومن هورایزنز (Human Horizons)، خودروساز لوکس چینی می‌گوید به زودی محصولاتش را در اروپا خواهد فروخت. مارک استانتون، بنیانگذار این شرکت به خبرگزاری رویترز گفت که کشورهایی در اروپا انتخاب شده که فروش ماشین‌های الکتریکی در آنها پر رونق است. قرار است ماه آینده نام این کشورها اعلام شود.
 هیومن هورایزونز دو ماشین الکتریکی تولید می‌کند که با نام های‌فای (HiPhi) در بازار چین فروخته می‌شود. آقای استانتون می‌گوید هدفش جلب خریداران اروپایی جوان و ثروتمند است که قاعدتا بنز و پورشه می‌خرند.
 های‌فای امکانات لوکس و فن‌آوری‌‌های جدیدی را که با سلیقه مشتریان چینی سازگار است ارائه می‌دهد و هدفش رقابت با خودروسازان لوکس آلمانی و تسلا است. درهای های‌فای دستگیره ندارد و با تشخیص چهره راننده باز می‌شوند. درهای عقب دو تکه است و بخشی از آن رو به بالا باز می‌شود تا سوار و پیاده‌شدن راحت‌تر باشد. ماشین‌های این شرکت با هر بار شارژ تا بیش از ۶۹۰ کیلومتر حرکت می‌کند.
 هیومن هورایزونز تازه‌ترین شرکت‌ چینی است که قصد دارد به بازار اروپا وارد شود. پیش از این کارخانه، اکس‌پنگ، BYD، گریت وال و آی‌وی هم برنامه‌های خود را برای فروش ماشین در اروپا آغاز کرده‌اند.
 محصولات های‌فای با قیمت پایه ۶۲۰ هزار یوان (حدود ۹۰ هزار دلار) در چین فروخته می‌شود. این شرکت می‌گوید در سال جاری میلادی بین چهار تا پنج هزار دستگاه ماشین تولید می‌کند.
 یک خودروساز نوپای لهستانی اعلام کرده که برای طراحی ماشین‌هایش از استودیوی ایتالیایی پینین‌فارینا کمک خواهد گرفت. شرکت ایزرا (Ezera) در سال ۲۰۲۰ و با کمک دولت لهستان تاسیس شد و قصد دارد با کمک فنی شرکت چینی جیلی ماشین‌های الکتریکی تولید کند.
 پینین‌فارینا که یکی از استودیوهای مشهور طراحی خودرو است، سه مدل برای ایزرا طراحی می‌کند که شامل یک هچ‌بک، یک شاسی‌بلند کوچک و یک مدل استیشن است. این ماشین‌ها از پلتفرمی استفاده می‌کنند که جیلی قبلا از آن در مدل‌های الکتریکی شرکت‌های زیرمجموعه‌اش از جمله لوتوس، زیکر و اسمارت استفاده کرده که همه لوکس هستند. این باعث شده پیش‌بینی شود محصولات ایزرا هم لوکس خواهد بود.
 ایزرا در حال ساخت کارخانه‌اش در لهستان است و می‌گوید اولین محصولاتش در سال ۲۰۲۵ به بازار خواهد آمد. این شرکت می‌گوید ماشین‌هایش با هر بار شارژ می‌تواند تا بیش از ۴۴۰ کیلومتر حرکت کند.
 بیشتر بخوانید:
"
238,اقتصاد,چهار بانکدار در سوئیس به دلیل کمک به دوست پوتین محکوم شدند,فساد |  ولادیمیر پوتین |  روسیه |  امور بانکی |  جنگ اوکراین | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 چهار بانکدار که به یکی از دوستان ولادیمیر پوتین اجازه داده‌اند مبالغ هنگفتی را در بانک‌های سوئیس سپرده‌گذاری کند، به دلیل عدم دقت کافی و بی مبالاتی در تراکنش‌های مالی مجرم شناخته شدند.
 مدیران سابق شعبه زوریخ «گازپروم بانک» روسیه به دلیل کمک به سرگئی رولدوگین، موسیقیدان روس و ملقب به «کیف پول پوتین» به هفت ماه حبس تعلیقی محکوم شدند.
 آقای رولدوگین بین سال‌های ۲۰۱۴ تا ۲۰۱۶ حدود ۳۰ میلیون دلار (۲۴ میلیون پوند) سپرده‌گذاری کرده است. او هیچ توضیح معتبری در مورد اینکه این پول از کجا آمده است، ارائه نکرده است.
 طبق قوانین سوئیس، بانک ها موظفند در صورت داشتن شک و تردید نسبت به صاحب حساب یا منبع پول، تراکنش را رد یا حساب ها را مسدود کنند.
 آقای رولدوگین، نوازنده ویولن سل، آنقدر به آقای پوتین نزدیک است که عنوان پدرخوانده یا پدر تعمیدی دختر رئیس جمهور روسیه را داشته است.
 سه نفر از بانکدارانی که به واسطه بی‌مبالاتی در خصوص سپرده‌های او محکوم شدند روس هستند و یک نفر دیگرشان هم سوئیسی است.
 هویت این افراد به دلیل محدودیت‌های قانونی در سوئیس فاش نشده است. آنها گفته‌اند علیه تصمیم دادگاه درخواست تجدید نظر خواهند کرد.
 قاضی دادگاه زوریخ گفته بدون شک آقای رولدوگین مالک واقعی پولی که سپرده‌گذاری کرده نیست.
 چهار بانکدار که این حساب‌ها را باز کردند موظف بوده‌اند که منبع پول را بررسی کنند، چرا که آقای رولدوگین درآمد مشخصی نداشته است. در نتیجه به دلیل نقض قوانین سوئیس در بررسی دقیق منبع این پول، این چهار بانکدار مجرم شناخته شده‌اند.
 گفته می‌شود ولادیمیر پوتین که از طرف امریکا و دولت‌های غربی به دلیل جنگ اوکراین تحریم شده، بخشی از دارایی‌اش را در خارج از روسیه سرمایه گذاری کرده است.
 آمریکا پس از آغاز جنگ اوکراین در تحریم‌های خود علیه روسیه آقای رولدوگین را نیز هدف قرار داد. سوئیس هم او را در لیست تحریم قرار داده است.
"
239,اقتصاد,ایلان ماسک و چند نام‌دار دنیای فناوری خواستار توقف ۶ ماهه پروژه‌های فوق پیشرفته هوش مصنوعی شدند,هوش مصنوعی |  اشتغال |  آمریکای شمالی |  ایالات متحده آمریکا |  امنیت کامپیوتر | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 برخی از مدیران مشهور و چهره‌های شناخته‌شده دنیای فناوری اطلاعات با انتشار نامه‌ای سرگشاده درباره «خطر شدید هوش مصنوعی برای جامعه» هشدار داده‌ و خواستار توقف دست کم ۶ ماهه پروژه‌های فوق پیشرفته در این زمینه شده اند تا فرصتی برای ایجاد یک نظام کنترل مبتنی بر اخلاق حرفه‌ای به وجود آید.
 ایلان ماسک، مالک توییتر و مدیر عامل شرکت تسلا، و استیو وزنیاک، از بنیان‌گذاران شرکت اپل، که از امضاکنندگان این نامه هستند، هشدار داده‌اند توسعه و پیشرفت فناوری‌های موسوم به «هوش مصنوعی» در سطح فوق پیشرفته که یک نمونه آن طی چند روز گذشته وارد عرصه عمومی شده نیازمند مقررات و معیارهای ضمانتی است.
 اخیرا یک آزمایشگاه تحقیقاتی در آمریکا پیشرفته‌ترین سامانه هوش مصنوعی موجود را رونمایی کرد.
 شرکت اوپن ای‌آی (OpenAI) که پروژه «چت بی‌پی‌تی» را در دست اجرا دارد، دو هفته پیش از یک فناروی فوق هوشمند تحت عنوان جی‌پی‌تی -۴ رونمایی کرد که ناظران این عرصه را با توانایی خود درپاسخ دادن به سوالاتی از مشخصات و اشیاء داخل تصاویر، حیرت‌زده کرده است.
 نامه امروز - چهارشنبه ۲۸ مارس - که موسسه آینده زندگی (Future of Life Institute) آن را تهیه و به امضای بسیاری از جمله چهرهای شناخته شده دنیای فناوری رسانده، واکنشی به پروژه‌های جی پی تی - ۴ و فراتر از آن است و در آن نسبت به «ریسک» پیامدهای ورود چنین فناوری‌هایی برای زندگی بشر هشدار داده شده است.
 در این نامه آمده: «سیستم‌های هوش مصنوعی که قابلیت رقابت با هوش انسانی دارند، می‌توانند خطرات بسیار جدی را متوجه انسانیت و جوامع کنند».
 انستیتو آینده زندگی یک سازمان غیرانتفاعی است که می‌گوید هدفش «حفظ فناوری‌های متحول‌کننده از خطرات بزرگ و افراطی و هدایت آنها به سوی فوایدشان برای زندگی بشر است».
 امضاکنندگان نامه اظهار نگرانی کرده‌اند که پیشرفت‌های اخیر باید در جهت تغییرات مثبت و مضرات آنها قابل مدیریت باشند.
 نگرانی از این که پیشرفت بدون حد و معیار فناوری‌های موسوم به «هوش مصنوعی» بشر را بتدریج به فاجعه سوق دهد، موضوع جدیدی نیست اما اخیرا با ظهور فناوری‌های فوق پیشرفته در زمینه هوش مصنوعی، این نگرانی‌ها اوج گرفته هر چند کارشناسان بخشی از این نگرانی‌ها را «فراتر از واقعیت» ارزیابی می‌کنند و می‌گویند بخش از آن ناشی از «ترس تاریخی ما» از تغییرات بزرگ است که همراه با بیم از بیکاری، اضمحلال بشریت و تسلط ماشین (کامپیوتر) بر انسان است.
 ایلان ماسک، مالک توییتر و مدیرعامل شرکت خودروسازی تسلا، مشاور بیرونی موسسه آینده زندگی (Future of Life Institute) است هر چند پیش‌تر یکی از موسسان شرکت اوپن ای‌آی بود اما استعفاء داد.
 در نامه موسسه آینده زندگی آمده فناوری‌های پیشرفته هوش مصنوعی باید با ملاحظه توسعه یابد و این در حالی است که‌ «در ماه های اخیر شاهد آنیم که آزمایشگاه های هوش مصنوعی حتی وارد یک مسابقه غیرقابل کنترل برای پیش‌برد و ارایه «ذهن‌های دیجیتال» بسیار قدرتمند رفته‌اند که هیچ‌کس - حتی سازندگان آنها - قادر به درک کامل آنها، پیش‌بینی عمل بعدی آنها و کنترل‌ مطمئن آنها، نیستند».
 در این نامه هشدار داده شده که محصولات هوش مصنوعی قادر است اینترنت و فضای مجازی را پر کند از اطلاعات غلطی که تشخیص نادرستی آنها بسیار دشوار و شاید غیرممکن باشد و همچنین این قابلیت را دارد که شغل چندین میلیون نفر را از آنها بگیرد.
 این نامه همچنین در پی گزارشی است که شرکت سرمایه‌گذاری گلدمن سکز در آن هشدار داده بود که با به بازار آمدن فناوری‌های پیش‌رفته ممکن است هوش مصنوعی جایگزین میلیون‌ها شغل انسانی شود.
 با وجود این، کارشناسان فناوری به بی‌بی‌سی می‌گویند پیش‌بینی اثرات هوش مصنوعی بروی بازار اشتغال بسیار دشوار است.
"
240,دانش,مشکلات گوارشی ممکن است علایم اولیه ابتلای به پارکینسون باشد,پژوهش پزشکی |  علمی |  بهداشت و درمان |  دمانس | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 یک پژوهش جدید نشان می‌دهد که بروز مشکلات دستگاه گوارش از جمله یبوست، دشواری در بلع و روده تحریک‌پذیر ممکن است در برخی افراد از علایم اولیه ابتلای به بیماری پارکینسون باشد.
 یافته‌های نشریه علمی «گات Gut» شواهد بیشتری به این نظر اضافه می‌کند که سلامت مغز و دستگاه گوارش ارتباط نزدیکی با هم دارند.
 به گفته پژوهشگران، شناخت علل بروز مشکلات گوارشی ممکن است به درمان زودهنگام پارکینسون کمک کند.
 پارکینسون یک بیماری پیشرونده است به این معنی که عوارض اختلال مغزی ناشی از آن با گذشت زمان بدتر می‌شود.
 در مغز افراد مبتلا به پارکینسون به اندازه کافی ماده دوپامین وجود ندارد زیرا بخشی از سلول‌های عصبی سازنده این آسیب دیده‌اند.
 این وضعیت باعث ایجاد علایمی از جمله لرزش غیرارادی، کندی حرکت و به اصطلاح خشکی عضلات می‌شود.
 اگرچه در حال حاضر هیچ درمانی برای این بیماری وجود ندارد، اما شیوه‌هایی برای کمک به کاهش عوارض اصلی آن در دسترس است.
 تشخیص زودهنگام یعنی قبل از ظاهر شدن علایم عصبی و آسیب قابل توجه به سلول های مغزی می‌تواند تفاوت بزرگی در کاهش مشکلات بیماری و بهبود کیفیت زندگی مبتلایان ایجاد کند.
 در مطالعه اخیر، پژوهشگران آمریکایی با بررسی و ارزیابی پرونده پزشکی ۲۴۶۲۴ فرد مبتلا به پارکینسون، نتیجه را با پرونده پزشکی گروه‌های زیر مقایسه کردند:
 ۱۹۰۴۶ نفر مبتلا به آلزایمر
 ۲۳۹۴۲ نفر با خونریزی یا لخته مغزی (بیماری عروق مغزی)
 ۲۴۶۲۴ نفر با مغز سالم.
 هدف آنان این بود که درک کنند آیا بیماران مبتلا به پارکینسون در خلال شش سال قبل از تشخیص اختلال مغزی، مشکلات گوارشی داشته‌اند؟ و آیا افراد مبتلا به این نوع مشکلات بیشتر در معرض ابتلای به پارکینسون بوده‌اند؟
 بررسی داده‌های موجود در این پرونده‌ها نشان داد که پاسخ به هر دو سئوال مثبت است.
 به طور خاص، چهار بیماری گوارشی یعنی یبوست، مشکل در بلع، گاستروپارزی (یا تخلیه تاخیری معده یعنی کندی حرکت غذا از معده به روده کوچک) و روده تحریک‌پذیر با خطر بالاتر ابتلای به پارکینسون مرتبط بودند.
 این پژوهش یافته قبلی در این مورد را هم تایید کرد که برداشتن آپاندیس نوعی حفاظت در برابر ابتلای به پارکینسون ایجاد می‌کند.
 دستگاه گوارش دارای میلیون‌ها سلول عصبی است که با مغز ارتباط دارند. کارشناسان می‌گویند این امکان وجود دارد که درمان مشکلات گوارشی به سیستم مغز و اعصاب کمک کند یا برعکس، بیماری در یکی، به بروز دشواری در دیگری بیانجامد.
 کلر بیل، از انجمن بریتانیایی مبارزه با پارکینسون، گفته است که نتایج پژوهش اخیر به این فرضیه وزن بیشتری می‌دهد که بروز مشکلات دستگاه گوارش می‌تواند نشانه‌های اولیه ابتلای به بیماری پارکینسون باشد.
 پروفسور کیم بارت، استاد دانشگاه کالیفرنیا در دیویس، معتقد است که تحقیقات بیشتری لازم است تا مشخص شود آیا پیوند بین سیستم مغز و اعصاب و دستگاه گوارش می‌تواند در کمک به مبتلایان به پارکینسون مفید باشد.
 به گفته او، «این احتمال وجود دارد که هم مشکلات دستگاه گوارشی و هم ابتلای به بیماری پارکینسون به طور جداگانه نتیجه یک عامل خطرناک دیگر باشند و پژوهش اخیر جهت علّی و علت و معلول را نشان نمی‌دهد.»
 او در عین تاکید دارد که «نتایج این پژوهش ممکن است کاربرد بالینی داشته باشد و مطمئنا مستحق مطالعات بیشتری است.»
 دکتر تیم بارتلز، از موسسه بریتانیایی تحقیقات دمانس در یونیورسیتی کالج دانشگاه لندن، گفته است: «این پژوهش به طور قطع ثابت می‌کند که دستگاه گوارش ممکن است یک هدف اصلی برای جستجوی نشانگرهای ابتلای به پارکینسون باشد و تغییرات جسمی قابل سنجش به عنوان علامت هشدار اولیه عمل کند.»
 به گفته او، «پیش‌بینی زودهنگام ابتلای به پارکینسون می‌تواند به استفاده از راه‌های درمانی موثرتر و استفاده از داروهای کارآمدتر کمک کند.»
"
241,دانش,دانشمندان از تشخیص بیماری پارکینسون با کمک هوش مصنوعی خبر دادند,هوش مصنوعی |  پژوهش پزشکی |  علمی |  دارو | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 نتایج یک مطالعه جدید نشان می‌دهد که اسکن‌های چشم با استفاده از هوش مصنوعی قادر به تشخیص بیماری پارکینسون قبل از بروز علائم آن در افراد است.
 پارکینسون یک اختلال مخرب و درازمدت دستگاه عصبی مرکزی است که عمدتا سیستم حرکتی بدن انسان را مختل می‌کند. این بیماری عصبی در حال گسترش در جهان است.
 تیمی از محققان بیمارستان چشم «مورفیلدز» لندن و موسسه چشم‌پزشکی دانشگاه کالج لندن از هوش مصنوعی برای بررسی مجموعه داده‌ها و نشانگرهای شبکیه چشم استفاده کرده‌اند.
 این فرآیند تفاوت‌های فیزیکی میان چشم افراد مبتلا به پارکینسون و افراد عاری از این بیماری را نشان داده است.
 محققان امیدوارند که این روش بتواند به عنوان یک ابزار پیش از انجام غربالگری مورد استفاده قرار بگیرد.
 دانشمندان داده‌های یک نوع اسکن سه بعدی به نام توموگرافی همدوسی نوری (OCT) که تصویری با جزئیات بالا را از سطح مقطع شبکیه تولید می‌کند مورد مطالعه قرار دادند.
 این داده‌ها متعلق به ۱۵۴هزار و ۸۳۰ بیمار بالاتر از ۴۰ سال بوده که بین سال‌های ۲۰۰۸ تا ۲۰۱۸ به بیمارستان‌های چشم در لندن مراجعه کرده‌اند.
 این فرایند با استفاده از داده‌های یک پایگاه پزشکی که روی بیش از ۶۷هزار داوطلب سالم بین ۴۰ تا ۶۹ سال انجام شده نیز مورد مطالعه قرار گرفته است.
 در نتیجه محققان دریافتند که افراد مبتلا به پارکینسون دارای لایه پلکسی شکل داخلی، سلول گانگلیونی و لایه هسته‌ای داخلی نازکتر هستند.
 توموگرافی همدوسی نوری که به طور گسترده توسط چشم‌پزشکان مورد استفاده قرار می‌گیرد، برای نظارت بر سلامت چشم مفید است، زیرا لایه‌هایی از بافت‌های زیر سطح پوست را تصویربرداری می‌کند.
 به باور محققان ارزیابی این لایه‌ها قبل از بروز علائم پارکینسون می‌تواند به تشخیص زودتر این بیماری کمک کند.
 زیگفرید واگنر، محقق بالینی در بیمارستان مورفیلدز و پژوهشگر موسسه چشم‌پزشکی دانشگاه کالج لندن گفت: «من همچنان از دید آنچه با اسکن چشم کشف می‌کنیم شگفت‌زده‌ام.»
 او در ادامه افزود: «پیدا کردن علائم شماری از بیماری‌ها قبل از ظهور آن به این معنی است که در آینده، افراد می‌توانند برای جلوگیری از بروز برخی از بیماری‌ها فرصتی برای ایجاد تغییرات در سبک زندگی خود را داشته باشند و پزشکان نیز می‌توانند تاثیر اختلالات عصبی غیرقابل برگشت را به تاخیر بیندازند.»
 لوئیزا ویکهام، مدیر پزشکی بیمارستان مورفیلدز، گفت استفاده از تصویربرداری در سطحی گسترده‌تر در آینده می‌تواند «تاثیر بزرگی بر سلامت عموم» داشته باشد.
 او افزود: «اسکن‌های توموگرافی همدوسی نوری نسبت به اسکن‌های مغز بیشتر مقیاس‌پذیر، غیرتهاجمی‌، کم‌هزینه‌ و سریع‌ هستند».
 یافته‌های این پروژه در مجله پزشکی «آکادمی نورولوژی آمریکا» منتشر شده است.
 کلر بیل، مدیر تحقیقات سازمان پارکینسون بریتانیا گفت: «زود دست به کار شدن برای جلوگیری از تخریب سلول‌های ارزشمند مغز، کلید پیشگیری از این بیماری است. و از آنجایی که اسکن‌های چشمی که در این مطالعه مورد استفاده قرار گرفته‌اند غیر تهاجمی بوده و قابل دسترس هستند به راحتی می‌توان این فرایند را وارد سیستم سازمان بهداشت ملی بریتانیا کرد.»
 بیمارستان چشم مورفیلد می‌گوید داده‌های اسکن چشم پیش از این نشانه‌هایی از سایر بیماری‌های عصبی از جمله آلزایمر، مولتیپل اسکلروزیس یا ام اس و اسکیزوفرنی را نشان داده است.
"
242,دانش,در اولین پیوند رحم در بریتانیا، زنی رحم خواهرش را دریافت کرد,بریتانیا |  علمی |  سرطان |  سلامت زنان | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 جراحان در آکسفورد اولین عمل پیوند رحم را در بریتانیا انجام دادند.
 گیرنده رحم یک زن ۳۴ ساله و اهدا کننده خواهر ۴۰ ساله او بوده که هر دو می‌خواهند ناشناس بمانند.
 پزشکان می‌گویند که هر دو خواهر پس از عمل جراحی «بهبود» یافته‌اند و خواهر کوچکتر قصد دارد پاییز امسال اولین بارداری را شروع کند.
 یک تیم حدود ۲۰ نفره این عمل پیوند رحم را که حدود ۱۷ ساعت طول کشید، در ماه فوریه در بیمارستان چرچیل انجام دادند.
 ریچارد اسمیت، جراح زنان، که تیم بازیابی عضو را رهبری می‌کرد، ۲۵ سال را صرف تحقیق در مورد پیوند رحم کرده است. او به بی‌بی‌سی گفت که این عمل یک «موفقیت بزرگ» بود: «همه خیلی احساساتی شدیم و فکر کنم بعد از عمل همه ما کمی اشک ریختیم.»
 ایزابل کویروگا، جراحی که تیم پیوند رحم را هدایت کرد، گفت گیرنده این رحم خوشحال است: «او خیلی خوشحال بود و انگار روی ابرها پرواز می‌کرد. او امیدوار است که بتواند نه یک بچه بلکه دو بچه داشته باشد. رحم او به‌خوبی کار می‌کند و ما پیشرفت او را از نزدیک زیر نظر داریم.»
 به گفته جراحان، این زن دو هفته پس از جراحی پیوند رحم، اولین پریود را داشت. او مانند سایر بیماران پیوندی، نیاز به مصرف داروهای سرکوب کننده دستگاه ایمنی دارد تا از پس زدن بافت جلوگیری کند. مصرف این داروها برای دوره طولانی خطراتی برای سلامتی در بر‌دارد، بنابراین رحم این زن پس از حداکثر دو بارداری برداشته می‌شود.
 این زن با یک بیماری نادر به دنیا آمد که رحم وجود ندارد یا کامل نیست اما تخمدان‌ فعال است.
 او قبل از عمل جراحی پیوند رحم، با همسرش تحت درمان‌های باروری بود. با استفاده از لقاح مصنوعی (آی‌وی‌اف)، هشت تخمک این زن با اسپرم شوهرش بارور و منجمد و نگهداری شده است. پاییز امسال پنج تا از این جنین‌های اولیه که به مرحله پیش از لانه‌گزینی (بلاستوسیست) رسیده‌اند در رحم او قرار داده می‌شوند تا احتمال حاملگی موفق هر چه بیشتر شود.
 خواهر این زن دارای دو فرزند است و قصد ندارد فرزند دیگری داشته باشد. هر دو خواهر در انگلستان زندگی می‌کنند.
 هر دو خواهر قبل از پیوند مشاوره‌های روانشناختی داشتند و پرونده آنها را سازمان بافت انسانی بررسی و تایید کرده بود.
 هزینه‌های این پیوند رحم که ۲۵ هزار پوند تخمین زده می‌شود، توسط موسسه خیریه پیوند رحم انگلستان پرداخت شده است. بیش از ۳۰ نفر از کارکنان بیمارستان که در جریان عمل جراحی و مراقبت‌های آن شرکت داشتند، رایگان کار کردند و پولی دریافت نکردند.
 دکتر اسمیت، که رئیس بخش پیوند رحم انگلستان است، گفت به تیم آنها اجازه ۱۵ پیوند دیگر داده شده، پنج مورد با استفاده از اندام اهداکنندگانی که هنوز زنده‌اند و ده مورد با استفاده از ده عضو اهداکنند‌ه‌هایی که دچار مرگ مغزی شده‌اند، اما انجام همه این پیوندها به ۳۰۰ هزار پوند دیگر نیاز دارد.
 او گفت: «واقعیت تکان دهنده این است که در حال حاضر بیش از ۱۵ هزار زن در سنین باروری در این کشور وجود دارند که ناباروری‌شان صرفا عامل رحمی دارد، یا بدون رحم به دنیا آمده یا به دلیل سرطان یا سایر ناهنجاری‌ها رحم آنها برداشته شده است.»
 در سال ۲۰۱۴ یک زن در سوئد اولین کسی بود که در نتیجه پیوند رحم صاحب فرزند شد. او رحم اهدایی را از دوست ۶۰ ساله خود دریافت کرده بود.
 از آن زمان تاکنون ۱۰۰ پیوند رحم در سراسر جهان انجام شده است و حدود ۵۰ نوزاد، عمدتا در ایالات متحده و سوئد، اما همچنین در ترکیه، هند، برزیل، چین، جمهوری چک، آلمان و فرانسه به دنیا آمده‌اند.
 به جراحان در بریتانیا در سال ۲۰۱۵ اجازه پیوند رحم داده شد اما «تاخیرهای سازمانی» و همه‌گیری کرونا سبب شد اولین پیوند امسال انجام شود.
 نهاد خیریه پیوند رحم انگلستان گفت بیش از ۵۰۰ زن که مایل به شرکت در این برنامه هستند، تماس گرفتند و در بین آنها، حدود ۱۲ نفر یا جنین اولیه ذخیره داشتند یا تحت درمان باروری بودند. این دو مورد، پیش نیاز قرار گرفتن در لیست انتظار پیوند رحم است.
 یکی از آنها لیدیا برین ۳۱ ساله است که به دلیل سرطان باید رحمش برداشته می‌شد. بیماری او در ۲۴ سالگی تشخیص داده شد، پس از قاعدگی‌های سنگین و خونریزی بین دوره‌های پریود که منجر به کم خونی شد. او و همسرش ۱۵ هزار پوند برای درمان باروری پرداخته‌اند و اکنون چند جنین اولیه، منجمد و ذخیره دارند.
 لیدیا گفت که از خبر موفقیت اولین پیوند رحم در بریتانیا خوشحال شده و آن را به «معجزه» تشبیه کرد.
 او به بی‌بی‌سی گفت: « ناباروری بخش بزرگی از تاثیر سرطان بر من بود. بیماری هر روز زندگی شما را تحت تاثیر قرار می‌دهد، شما نمی‌توانید مانع ورود زنان باردار و بچه‌دار شدن آنها و دوستان خود به آن مرحله از زندگی‌شان شوید.»
 او گفت قرار گرفتن در لیست انتظار و پیوند رحم «مهم‌ترین چیز در زندگی» اوست: « دوست دارم فرزند خودم را بغل کنم و این تجربه را داشته باشم، بتوانم حداقل یک بار شیر بدهم و نوزادی داشته باشم.»
 لیدیا گفت که در عین حال رحم جایگزین و فرزندخواندگی را در نظر خواهد گرفت، اما گفت هر دو مسیر مشکل و «قوانین و روند کار بسیار دشوار است.»
 لیدیا در حال حاضر برای خیریه «ایو اَپیل» کار می‌کند، موسسه‌ای که بودجه برای تحقیقات تامین می‌کند و در مورد پنج سرطان زنان -رحم و دهانه رحم، تخمدان، واژن و فرج- آگاهی‌رسانی می‌کند.
"
243,دانش,چاندرایان-۳؛ فرود ویکرام در قطب جنوبی ماه لحظه تاریخی را برای هند رقم زد,علمی |  فضا |  هند | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 هند اولین کشوری است که روز چهارشنبه (۲۳ اوت) با فرود ماه‌نشین «ویکرام» در ماموریت فضاپیمای چاندرایان-۳، در نزدیکی قطب جنوبی ماه، تاریخ‌ساز شد.
 عملیات فرود ویکرام حدود ساعت ۱۷:۴۵ به وقت محلی هند (۱۳:۱۵ به وقت تابستانی بریتانیا) شروع شد و سپس در ساعت ۱۸:۰۴ به وقت محلی هند با موفقیت روی سطح ماه فرود آمد.
 نارندرا مودی، نخست‌وزیر هند، خطاب به اتاق کنترل سازمان تحقیقات فضایی هند (ایسرو) گفت: «هند اکنون روی ماه است.»
 آقای مودی که به صورت مجازی و به زبان انگلیسی صحبت می‌کرد، گفت: «ماموریت موفقیت‌آمیز هند در ماه تنها مختص هند نیست.»
 آقای مودی «رویکرد انسان محور» هند را ستایش کرد و گفت: «یک زمین، یک خانواده، یک آینده در سراسر جهان طنین‌انداز است.»
 یکی از اهداف اصلی ماموریت چاندرایان-۳، کشف آب در ماه است که به گفته دانشمندان می‌تواند در آینده به سکونت انسان در ماه کمک کند.
 با موفقیت چاندرایان-۳، اکنون هند چهارمین کشوری است که به «فرود ملایم» روی ماه دست یافته است.
 این موفقیت هند در حالی است که چند روز پیش فضاپیمای لونا-۲۵ روسیه هنگام تلاش برای سقوط در همان منطقه سقوط کرد.
 قطب جنوبی ماه نوید ویژه‌ای در جستجوی آب به شکل یخ را می‌دهد؛ سطحی از ماه که آنجا در سایه دائمی قرار دارد بسیار وسیع است و دانشمندان می‌گویند به این معنی است که احتمال وجود آب در این مناطق وجود دارد.
 ایالات متحده آمریکا و اتحاد جماهیر شوروی سابق و چین همگی به فرود ملایم در نزدیکی استوای ماه دست یافته‌اند، اما هیچکدام ماموریت‌های موفقیت‌آمیزی به قطب جنوبی ماه انجام نداده‌اند.
 دانشمندان می‌گویند چند دقیقه قبل از فرود بسیار مهم است، زیرا ماه‌نشین (فرودگر) تلاش می‌کند تا در منطقه‌ای «بسیار ناهموار، پر از دهانه‌ها و گودال‌ها و تخته‌سنگ‌ها» برخورد کند، و برخی پیش‌بینی می‌کردند که «۱۵ دقیقه وحشت» را باید سپری کنند.
 پس از این فرود موفق، انتظار می‌رود که ایسرو در مرحله بعدی شروع به انتشار تصاویری از سطح ماه کند.
 تلاش هند برای فرود ماموریت چاندرایان-۲ خود در نزدیکی قطب جنوبی ماه در سال ۲۰۱۹ ناموفق بود؛ این فضاپیما به سطح ماه برخورد کرد.
 بنابراین همه نگاه‌ها به چاندرایان-۳، سومین تلاش هند، برای اکتشاف در بخش کمتر کاوش‌شده ماه دوخته شده بود.
 این فضاپیما با یک مدارگرد، یک ماه‌نشین (فرودگر)، و یک ماه‌نورد در ۱۴ ژوئیه سال جاری از مرکز فضایی سریهاریکوتا در جنوب هند پرتاب شد.
 «ویکرام» به نام ویکرام سارابهای بنیانگذار سازمان تحقیقات فضایی هند (ایسرو) نامگذاری شده است و ماه‌نورد ۲۶ کیلوگرمی به نام «پراگیان» - واژه سانسکریت به معنی «خرد» - را در داخل خود حمل می‌کند.
 چاندرایان-۱، اولین ماموریت ماه هند در سال ۲۰۰۸، وجود مولکول‌های آب را در سطح خشک و گرم ماه کشف کرد و مشخص کرد که ماه در طول روز دارای جو است.
 مدارگرد چاندرایان-۲ تا امروز همچنان به دور ماه می‌چرخد و در حال تحقیقات است، اما فرودگر و ماه‌نورد آن نتوانست فرود ملایمی داشته باشد و در حین نشست بر سطح ماه سقوط کرد.
 علیرغم شکست در فرود ملایم چاندرایان-۲، یک ماموریت کاملا هدررفته نبود؛ مدارگرد آن همچنان به گردش خود به دور ماه ادامه می‌دهد و به ویکرام کمک می‌کند تا تصاویر و داده‌ها را برای تجزیه و تحلیل به زمین ارسال کند.
"
244,دانش,یک کشتی باری مجهز به بادبان‌های مدرن به حرکت درآمد,تغییرات اقلیمی |  آلودگی آب ها |  آلودگی هوا |  علمی | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 یک کشتی باربری مجهز به بادبان‌های عظیم و غیرانعطاف‌پذیر که ساخت بریتانیاست اولین سفر دریایی خود را آغاز کرده است.
 شرکت کشتیرانی کارگیل که این کشتی را اجاره کرده امیدوار است این فناوری راه را به سوی آینده‌ای سبزتر برای صنعت کشتیرانی هموار کند.
 بادبان‌های کشتی که «ویندوینگز» نام دارند طوری طراحی شده که از مصرف سوخت و در نتیجه اثر کربنی کشتی کم کند.
 تخمین زده می‌شود که این صنعت مسئول حدودا ۲.۱ درصد کل تصاعد دی‌اکسیدکربن جهان است.
 کشتی «پیکسیس اوشن» اولین سفر خود را از چین تا برزیل انجام خواهد داد که احتمالا شش هفته طول می‌کشد. این اولین بار است که بادبان‌های «ویندوینگز» در جهان واقعی آزمایش و فرصتی برای ارزیابی بازگشت به شیوه سنتی تامین نیروی محرکه کشتی‌ها فراهم می‌شود.
 بادبان‌ها وقتی کشتی در بندر لنگر انداخته تا می‌شوند. ارتفاع آنها ۳۷.۵ متر است و با همان موادی ساخته شده که در توربین‌های بادی به کار می‌رود تا بادوام باشند.
 امید می‌رود استفاده از نیروی باد حدود ۳۰ درصد از تصاعد کربنی کشتی را در طول عمر آن کم کند.
 یان دیلمان، رئیس گروه «کارگیل اوشن ترانسپورتِیشن» گفت که این صنعت «در مسیر کربن‌زدایی است». او اذعان کرد که «هیچ راه حل سحرآمیزی» وجود ندارد اما این فناوری نشان داده که وضعیت با سرعت درحال تغییر است.
 او به بی‌بی‌سی گفت: «پنج، شش سال پیش، اگر از دست اندرکاران کشتیرانی درباره کربن‌زدایی می‌پرسیدید، می‌گفتند 'خوب، خیلی دشوار خواهد بود، من فکر نمی‌کنم به این زودی اتفاق بیافتد'.»
 «پنج سال بعد فکر می‌کنم این روایت کاملا عوض شده و همه قانع شده‌اند که باید سهم خود را ادا کنند و همه کمی در تقلا هستند که چطور این کار را انجام دهند.»
 «برای همین است که ما به عنوان یکی از بازیگران بزرگتر این صنعت تصمیم گرفتیم تا حدودی ریسک کنیم، روش‌های تازه را امتحان کنیم و این صنعت را جلو ببریم.»
 فناوری بادبان‌ها را شرکت «بار تکنولوژیز» بریتانیا ساخته است.
 جان کوپر، رئیس این شرکت، به بی‌بی‌سی گفت: «این یکی از کندترین پروژه‌هایی بود که روی آن کار کرده‌ایم، اما بدون شک دارای بزرگترین تاثیر برای سیاره است.»
 او فکر می‌کند که سفر «پیکسیس اوشن» نقطه عطفی برای صنعت دریانوردی باشد.
 او گفت: «پیش‌بینی من این است که تا ۲۰۲۵ نیمی از کشتی‌هایی که تازه ساخته شده مجهز به امکانات نیروی محرکه بادی خواهند بود.»
 «دلیل اطمینان من صرفه‌جویی در هزینه است - یک و نیم تن سوخت در روز. اگر چهار بادبان روی کشتی نصب کنید، روزانه شش تن سوخت صرفه‌جویی کرده‌اید. این یعنی تصاعد دی اکسید کربن کشتی روزانه ۲۰ تن کم می‌شود. ارقام واقعا درشت است.»
 هرچند بادبان‌ها در بریتانیا ابداع شده اما در چین تولید شده است. آقای کوپر می‌گوید فقدان حمایت دولت در کاهش هزینه فولاد وارداتی مانع تولید آنها در بریتانیا می‌شود.
 کارشناسان می‌گویند استفاده از نیروی محرکه بادی نویدبخش است چون این صنعت می‌کوشد از ۸۳۷ میلیون تن دی اکسید کربنی که سالانه متصاعد می‌کند بکاهد.
 این صنعت در ماه ژوئیه موافقت کرد «تا سال ۲۰۵۰ یا همان حدود» به حالت کربن خنثی برسد - قولی که منتقدان می‌گویند عملی شدن آن اصلا معلوم نیست.
 دکتر سایمون بولاک، محقق کشتیرانی در مرکز تیندال در دانشگاه منچستر گفت: «نیروی باد می‌تواند تاثیری عمده داشته باشد.»
 او گفت که ظاهر شدن سوخت‌های پاکیزه‌تر زمان خواهد برد «بنابراین باید هرچه داریم برای تقویت عملکرد کشتی‌های موجود امتحان کنیم - مثلا تعبیه بادبان.»
 حتی اگر نصب این بادبان‌ها به طور قابل توجهی گسترش پیدا کند، فناوری بادی ممکن است برای همه کشتی‌ها مناسب نباشد. برای مثال این بادبان‌ها در کار تخلیه کانتینرها تداخل ایجاد می‌کند.
"
245,دانش,۷ نکته درباره تغذیه با شیر مادر و آنچه باید در این باره بدانید,کودکان |  سازمان بهداشت جهانی |  سلامت |  علمی |  خانواده |  بهداشت و درمان | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 سازمان ملل متحد خواستار حمایت بیشتر از زنان برای شیردهی به فرزندان خود در محل کار شده است. این طرح در راستای کارزار سالانه‌ای است که برای بالا بردن نرخ تغذیه با شیر مادر در جریان بوده است.
 بنا بر اطلاعاتی که در این کارزار منتشرشده است احتمال مرگ قبل از یک‌سالگی در نوزادانی که از شیر مادر تغذیه نمی‌کنند ۱۴ بار بیشتر از نوزادانی که با شیر مادر تغذیه می‌شوند. سازمان ملل خواستار گسترش مرخصی با حقوق برای مادران، وقت‌ استراحت مخصوص برای شیر دادن به نوزاد و اتاق‌های اختصاصی در فضای کار است که مادران بتوانند به نوزاد خود شیر بدهند و یا شیر خود را برای نوبت‌های بعدی شیردهی بدوشند.
 هنوز در جوامع مختلف باورهای غلط فراوانی وجود دارند که مانع تلاش زنان برای شیر دادن به فرزندان خود می‌شوند. ما از دو کارشناس خواستیم بعضی از رایج‌ترین این باورها را برایمان رمزگشایی کنند.
 کاتریونا وایت، استاد فارماکولوژی بالینی و بهداشت و سلامت جهانی در دانشگاه لیورپول و محقق دانشکده علوم سلامت در دانشگاه میکر در کامپالا در اوگاندا است. الستر ساتکلیف استاد پزشکی عمومی کودکان در یونیورسیتی کالج لندن است.
 پروفسور وایت: جواب به این سؤال کمی مشکل است چون در ابتدای شیر دادن کمی احساس ناراحتی پیش می‌آید که بسیار عادی است و نوک پستان‌ها تا وقتی به شیر دادن عادت کنند، حساس می‌شوند. اما شیر دادن نباید آزاردهنده و همراه با درد شدید باشد. اگر چنین شود به این معنی است که نوک پستان‌ها به‌احتمال‌ زیاد عفونی‌شده‌اند و یا اینکه نوزاد به‌درستی پستان مادر را به دهان نمی‌گیرد.
 کمی احساس ناراحتی در اوایل شیر دادن عادی است و عادت کردن به آن به‌خصوص برای زنانی که بار اول است مادر می‌شوند ممکن است کمی طول بکشد. اما اگر میزان درد و ناراحتی زیاد باشد می‌توان با پزشک، ماما و یا پرستار صحبت کرد.
 پروفسور ساتکلیف: هر چیزی که مادران را به دادن شیر خود به نوزادان تشویق کند از بسیاری جنبه‌ها برای سلامت انسان‌ها مفید است. هر نوع محدود کردن و مانع‌تراشی در رفتار انسانی با قرار دادن محدوده زمانی پایه و اساس علمی ندارد.
 البته اگر نوزادان از همان لحظه اول پستان به دهان گرفتن را یاد بگیرند فواید بسیار زیادی دارد.
 تغذیه مناسب یکی از واضح‌ترین فواید آن است. همین‌طور شیر دادن بلافاصله بعدازآن زایمان به جمع شدن رحم که می‌تواند خونریزی رحمی را کند و متوقف کند کمک می‌کند. در چند روز اول بعد از زایمان بدن انسان نوع خاصی مایع پروتئینی به نام کلوستروم تولید می‌کند. این ماده‌ای غلیظ و مغذی است که شیر دادن به نوزاد با آن شروع می‌شود.
 پروفسور وایت: این معمولاً اولین سؤالی است که مادرها در همه جای دنیا آن را می‌پرسند. آیا هر دارویی برای فرزندم خطر دارد؟ واقعیت این است که همه داروها به میزان بسیار کم از شیر مادر به نوزاد منتقل می‌شوند. اگر پزشک از شما خواسته دارویی مصرف کنید می‌توانید از او دراین‌باره سؤال کنید اما به‌احتمال‌زیاد جواب این است که دارو برای نوزاد شما خطری ندارد. آنچه نوزاد شما بیشتر از هر چیز به آن نیاز دارد مادری سالم است. بیشتر داروهایی که برای درمان عفونت، افسردگی یا دردهای عمومی مصرف می‌شوند برای نوزاد بی‌خطر است.
 تعداد کمی دارو وجود دارند که نباید در دوران شیردهی آن‌ها را مصرف کرد. معمولاً این داروها برای درمان بیماری‌های خاص و جدی مانند سرطان مصرف می‌شوند. داروهای دیگری هم هستند که باید سود و زیانشان به‌دقت مورد بررسی قرار بگیرد. باید به هر زنی که در دوران شیردهی برایش دارویی تجویز می‌شود اعتمادبه‌نفس داده شود تا بتواند سؤال‌هایش را از پزشک در مورد دارو بپرسد.
 داروهایی که باید در مورد مصرفشان دقت کرد، داروهای سرماخوردگی و زکام است که می‌توان بی نسخه از داروخانه‌ها خرید و حاوی بازکننده‌های مجاری تنفسی هستند. این مواد می‌توانند تولید شیر مادر را کم کنند. همیشه مراقب داروهای گیاهی باشید چون محتویاتشان هیچ‌وقت به طور دقیق مشخص نیست و بسیاری از آن‌ها به شکل اساسی موردمطالعه علمی قرار نگرفته‌اند.
 پروفسور وایت: در دوران شیردهی ممانعتی در مورد خوردن هیچ غذایی وجود ندارد. اما این را هم باید بدانیم که ترکیب شیر شما کاملاً تحت تأثیر رژیم غذایی شما قرار می‌گیرد. در بعضی موارد مادران خود متوجه یک نوع الگو رفتاری مرتبط با رژیم غذایی‌شان می‌شوند. مثلاً من متوجه شدم یکی از فرزندانم وقتی نوشیدنی‌های ترش مانند آب‌پرتقال می‌خوردم، دچار ناراحتی و بی‌تابی می‌شد.
 گاهی شما به‌عنوان مادر متوجه تغییری در رفتار نوزاد می‌شوید که ممکن است تحت تأثیر غذایی باشد که خورده‌اید. اما هیچ غذای بخصوصی نیست که بتواند برای فرزند شما مضر یا از جهت پزشکی خوردن آن منعی داشته باشد.
 پروفسور وایت: قطعیتی در این مورد وجود ندارد. اما باید بدانیم تولید شیر در بدن مادر وابسته به یک سیستم عرضه و تقاضا است. بدن مادر به شکل شگفت‌انگیزی به‌اندازه‌ای که برای نوزاد کافی باشد شیر تولید می‌کند. وقتی نوزاد پستان مادر را می‌مکد، هورمونی در بدن ترشح می‌شود و این هورمون باعث می‌شود درست همان اندازه که نوزاد شیر می‌خواهد برایش تولید شود. درنتیجه اگر شما به نوزادی با جثه کوچک شیر می‌دهید، یا به نوزادی با جثه بزرگ‌تر و یا حتی دوقلو‌ها، بدن شما میزان کافی شیر برای آن‌ها تولید خواهد کرد.
 اگر هم‌زمان با اینکه شیر خود را به نوزاد می‌دهید، شروع به دادن شیر خشک ‌کنید، این چرخه طبیعی تولید شیر در بدن دچار اختلال می‌شود. یعنی بدن شما سیگنال‌های کافی از نوزاد که شیر می‌خواهد دریافت نمی‌کند. اگر شما به‌اندازه کافی شیر در پستان ندارید و برای همین شروع به دادن شیر خشک می‌کنید، شیر خشک دادن می‌تواند راه‌حل کوتاه‌مدتی باشد اما در طولانی‌مدت مشکل را بزرگ‌تر می‌کند.
 از طرف دیگر، اگر شب خیلی سختی داشته‌اید و یا بیمار و بسیار خسته هستید و مجبور می‌شوید از شیر خشک استفاده کنید به این معنی نیست که دیگر نمی‌توانید نوزاد را با شیر خودتان تغذیه کنید.
 به‌این‌ترتیب می‌توان گفت جواب قطعی نیست اما این کار می‌تواند مشکلاتی ایجاد کند.
 پروفسور وایت: خیر. این افسانه محض است. تنها درصورتی‌که مادر مبتلابه ویروس اچ آی وی و یا هپاتیت باشد نباید به فرزند خود شیر مادر بدهد. این ویروس‌ها می‌توانند از طریق شیردهی به فرزند منتقل شوند و متأسفانه این اتفاق تراژیک درگذشته پیش‌آمده است.
 در بیشتر موارد وقتی مادر بیمار است همچنان می‌تواند به فرزند خود شیر بدهد چون بدن مادر آنتی‌بادی‌هایی ترشح می‌کند که می‌تواند بدن نوزاد را هم محافظت کند. همچنین بسیار نادر است که بیماری کودک بتواند از طریق شیر خوردن به مادر منتقل شود.
 پروفسور وایت: بنا به توصیه سازمان بهداشت جهانی شما باید نوزاد را تا ۶ ماه فقط با شیر مادر تغذیه کنید و بعدازآن تغذیه تکمیلی را شروع کنید اما همچنان می‌توانید به دادن شیر مادر تا زمانی که می‌خواهید ادامه بدهید. هیچ توصیه‌ای در مورد اینکه دقیقاً چه زمانی شیر مادر را متوقف کنید داده نشده است.
 در بعضی از کشورهای پردرآمد مانند بریتانیا، بیشتر نوزادان در فاصله یک تا دوسالگی کاملاً از شیر مادر گرفته می‌شوند. در کشورهای کم‌درآمد مانند اوگاندا تغذیه با شیر مادر تا دو تا سه‌سالگی که کودکان شروع به راه رفتن می‌کنند ادامه پیدا می‌کند. مشکلی که در ابعاد جهانی در این مورد وجود دارد نبود مرخصی کافی برای مادران است تا بتوانند به‌طور کامل و طبق توصیه سازمان بهداشت جهانی به نوزادان خود شیر بدهند.
"
246,دانش,دادگاهی در ایالت مونتانا در پرونده اقلیمی به نفع جوانان رای داد,تغییرات اقلیمی |  محیط زیست |  علمی |  ایالات متحده آمریکا |  آلودگی | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 دادگاهی در ایالت مونتانا به نفع ۱۶ کنشگر جوان رای داده است که می‌گویند سیاست‌های ایالت ناقضِ حقوقِ قانون اساسی آنها برای برخورداری از «محیطی پاکیزه و سالم» است.
 شاکی‌های این پرونده که از پنج تا ۲۲ سال داشتند، ادعا می‌کردند که سیاست های دولت ایالتی در زمینه حمایت از سوخت‌های فسیلی به تغییر اقلیم دامن می‌زند.
 پرونده‌های مشابه هم توسط سایر جوانان مطرح شده است، اما این اولین پرونده‌ای است که به دادگاه می‌رود.
 دادستان ایالت از این حکم تجدید نظر خواهد خواست.
 ریکی هِلد، ۲۲ ساله و شاکی اصلی این پرونده، پیشتر به بی‌بی‌سی گفت: «بزرگ شدن در مونتانا شانس بزرگی بوده. جای واقعا زیبایی است.»
 او که در مزرعه بزرگی در بروداس بزرگ شد و در مدرسه درباره تغییر اقلیم آموخت، فکر می‌کرد گرمایش روی خرس‌ها و یخ‌های قطبی دور از محل زندگی او اثر می‌گذارد.
 اما او می‌گوید که در چندین سال اخیر شاهد سیل‌ها، خشکسالی‌ها و آتش‌سوزی‌های بدتری بوده که همگی بر محصولات کشاورزی و دام مزرعه او اثر منفی داشته است.
 خانم هِلد گفت احساس می‌کرد چاره‌ای جز فعالیت در گروه‌های فعال در زمینه تغییر اقلیم مثل «صندوق کودکان ما» ندارد. این یک گروه غیرانتفاعی در ایالت اورگان است که دولت‌های ۵۰ ایالت را به نمایندگی از طرف جوانان تحت پیگرد قرار داده است.
 خانم هِلد گفت: «ایالت مشغول دادن مجوز و تشویق یک سیستم انرژی مبتنی بر سوخت‌های فسیلی بوده که به تصاعد و تغییر اقلیم دامن می‌زند. این خلاف برخی از حقوق اولیه ماست که در قانون اساسی ایالت تصریح شده.»
 این شکایت یک قانون ایالتی که در سال ۲۰۱۱ تصویب شده بود را هدف گرفت. آن قانون بررسی‌های زیست محیطی برای شناسایی آثار اقلیمی پروژه‌های جدید انرژی - مثل ساختن نیروگاه - را غیرقانونی می‌کرد.
 قاضی کتی سیلی روز دوشنبه حکم داد که فرآیند تایید پروژه‌های سوخت فسیلی در این ایالت ناقض قانون اساسی مونتانا بوده و آثار تصاعد گازهای گلخانه‌ای را بررسی نمی‌کند.
 او نوشت: «ثابت شده است که تصاعد و تغییر اقلیم در مونتانا یک عامل جدی بوده که بر محیط زیست ایالت اثر گذاشته است. شاکیان ثابت کرده‌اند که به عنوان کودکان و جوانان، به شکلی نامتناسب از آلودگی ناشی از سوخت‌های فسیلی و آثار اقلیمی آنها زیان می‌بینند.»
 جولیا اُلسُن، وکیل ارشد «صندوق کودکان ما» (Our Children's Trust) آن را یک «پیروزی عظیم برای مونتانا، برای جوانان، برای دمکراسی و برای اقلیم ما» توصیف کرد.
 او افزود: «مسلما باید منتظر احکام مشابه بیشتری باشیم.»
 پرونده‌های مشابه به زودی در چندین ایالت از جمله هاوایی، یوتا، آلاسکا و همچنین کشورهایی مثل استرالیا، نیوزیلند، پاکستان، کلمبیا و اروگوئه شنیده خواهد شد.
 کیان، یکی دیگر از شاکیان، در بیانیه‌ای گفت: «صدای ما شنیده شد! راستش شور و شعفی که قلبم را پر کرده مرا تکان داده است، البته تکانی خوب.»
 مونتانا حاوی ۳۰ درصد ذخایر قابل استخراج زغال در آمریکاست و چهارمین تولیدکننده بزرگ زغال در این کشور به حساب می‌آید.
 این صنعت درآمد زیادی برای ایالت دارد و حقوق کار در آن ۳۰ درصد بیشتر از میانگین درآمد در ایالت است.
 این شکایت به خصوص برای بسیاری از اهالی مونتانا که در صنعت زغال کار می‌کنند بحث‌انگیز بوده است.
 جو نُواسیو، که برای ۴۰ سال به عنوان معدن‌کار در شهر کُل‌استریپ کار کرده، می‌گوید: «کل این شهر برای یک چیز بنا شده. تامین برق شمال غرب. اگر می‌خواهید چراغ‌ها را روشن کنید، به ما نیاز دارید.»
 او می‌گوید که تغییر اقلیم یک مساله جهانی است که نمی‌توان آن را در مونتانا حل کرد.
 او می‌گوید: «ما جزء کوچکی از مساله هستیم. نمی‌توانید ما را در یک کفه ترازو و بقیه جهان را در کفه دیگر بگذارید.»
 او این پرونده اقلیمی را نمونه‌ای از استفاده گروه‌های زیست محیطی از کودکان برای پیش بردن دستور کار خود می‌داند.
 او درباره این پرونده گفت: «من یک راه حل هم ندیده‌ام. تکلیف بچه‌های فقیر کُل‌استریپ چیست؟ تکلیف آنها چیست؟ تکلیف کار و درآمد والدین آنها چیست؟ من نمی‌بینم کسی به نجات آنها بشتابد.»
 دولت ایالتی هم اکنون درحال درخواست تجدید نظر از این حکم است. اگر تصمیم قاضی تایید شود، مجلس ایالتی باید سیاست بررسی‌های زیست محیطی پروژه‌های انرژی را برای در نظر گرفتن تغییر اقلیم بازنویسی کند.
 در جریان محاکمه در ماه ژوئن ۱۶ شاکی پرونده شواهدی ارائه کردند دایر بر اینکه دی اکسید کربن از عوامل بالاتر رفتن دما و آتشسوزی‌های بیشتر است، که به نوبه خود به سلامت جسمی و روانی آنها آسیب می‌رساند.
 ایالت استدلال کرد که حتی اگر مونتانا تصاعد این گاز را متوقف کند، مانع شتاب گرفتن تغییر اقلیم نخواهد شد چون سایر ایالات و کشورها هنوز مشغول استفاده از سوخت‌های فسیلی و تولید گازهای گلخانه‌ای هستند.
"
247,دانش,دست کم ۸۰ نفر در بزرگترین فاجعه طبیعی هاوایی کشته شدند؛ صدها نفر همچنان مفقودند,تغییرات اقلیمی |  وضعیت بد آب و هوایی |  طبیعت |  آلودگی هوا |  محیط زیست |  علمی |  ایالات متحده آمریکا | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 با رسیدن تعداد جان‌باختگان آتش‌سوزی هاوایی به ۸۰ نفر، مقام‌ها می گویند این بزرگترین فاجعه طبیعی این ایالت تاکنون بوده است.
 این در حالی است که هنوز صدها نفر مفقود اعلام شده‌اند و ممکن است آمار قربانیان در ساعات آینده افزایش یابد.
 در همین حال برخی از ساکنان جزایر لاهیانا روز جمعه اجازه یافتند به منازل خود بازگردند. اجازه بازگشت ساکنان لاهاینا همراه با این هشدار صادر شد که «آماده باشید با صحنه‌هایی روبرو شوید که به عمر خود ندیده‌اید».
 مقام‌های ایالتی اجازه بازگشت را فقط برای ساکنانی که قادر به تایید سکونت خود در این منطقه دارند صادر کردند. منطقه لاهاینا یکی از نخستین مناطق مسکونی بود که پس از وسعت گرفتن سریع آتش از سکنه خالی شد. آتش بیشتر منطقه تاریخی این شهر را سوزانده و خاکستر کرده است.
 این شهر یکی از نقاط اصلی گردشگری در هاوایی است و سابقه تاریخی آن به پیش از شکل‌گیری ایالتی به نام هاوایی می‌رسد.
 اغلب ساکنان این شهر به هنگام تخلیه تنها البسه و کوله پشتی همراه خود بردند و برای بسیاری اکنون اثبات این که ساکن این شهر بوده‌اند دشوار است.
 همزمان مقررات منع آمد و شد با هدف حفاظت از اموال شهروندان و جلوگیری از غارت و هرج و مرج صادر شده و میان ساعت ۱۰ شب تا ۶ صبح کسی حق حضور در خیابان را ندارد مگر ماموران جستجو و امدادگران.
 جو بایدن، رئیس جمهور آمریکا، آتش‌سوزی‌های هاوایی را یک «فاجعه عمده» اعلام کرده که راه را برای آزادسازی منابع فدرال برای کمک به عملیات بازسازی باز می‌کند.
 سازمان هواشناسی ملی آمریکا گفت که توفند دورا در اقیانوس آرام باعث وزش بادهایی به سرعت ۹۷ کیلومتر در ساعت شد که بر آتش دمید.
 فرودگاه مائویی اکنون به یک پناهگاه اضطراری بدل شده و بنابر تخمین‌ها حدود ۱۱ هزار نفر برای اسکان موقت درحال انتقال به سایر جزایر هاوایی هستند.
 این بدترین آتش‌سوزی از نظر تعداد کشته‌ها در آمریکا بعد از آتش‌سوزی معروف به کمپ در سال ۲۰۱۸ در شمال کالیفرنیاست که باعث مرگ ۸۵ در شهر پارادایس شد.
 لیونل مونتالوو، رئیس بازنشسته آتش‌نشانی در مائویی، روز پنجشنبه به نیویورک‌تایمز گفت: «فکر می‌کنم خیلی از مردم در خانه‌هایشان ماندند چون فکر می‌کردند آتشنشانی خواهد آمد و آن را خاموش خواهد کرد.»
 مقام‌ها می‌گویند که آتش‌سوزیهای مائویی از جمله آتشی که لاهاینا را ویران کرد اکنون عمدتا مهار شده است و عملیات جستجو و امداد با کمک ارتش آمریکا در جریان است.
"
248,دانش,مریخ زمانی مثل زمین فصل‌های تر و خشک داشته است,علمی |  ستاره شناسی |  فضا | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 یک مطالعه تازه حاکیست که وجود ترک‌هایی در گِل که در سطح مریخ پیدا شده نشانگر چرخه‌های تر و خشک در دوران اولیه این سیاره است که می‌تواند شرایط لازم را برای پیدایش حیات میکروبی فراهم کرده باشد.
 این مطالعه با کمک مریخ‌نورد «کنجکاوی» (Curiosity) که به کشف تَرَک‌هایی کهن با الگوهای شش ضلعی در مریخ منجر شده، اولین نشانه از وجود یک چرخه خشک و تر در سیاره چهارم منظومه شمسی است.
 دانشمندان کاملا مطمئن نیستند که حیات در زمین چگونه شکل گرفت، اما یک نظریه رایج این است که چرخه‌های تکراری پرآبی و کم‌آبی در سیاره ما به انباشت ملکول‌های پیچیده شیمیایی که برای پیدایش حیات میکروبی لازم هستند منجر شد.
 کشف تازه در مریخ به همین دلیل محققان را به هیجان آورده است.
 مریخ‌نورد «کنجکاوی» که در سال ۲۰۱۲ در «گودال گِیل» فرود آمد به تدریج درحال صعود از لایه‌های رسوبی «کوه شارپ» بوده است که ارتفاع آن به ۵ کیلومتر می‌رسد.
 کاوشگر این ترک‌ها را در سال ۲۰۲۱ در فاصله میان دو ناحیه با بافت مختلف کشف کرد: میان یک لایه از گل و یک لایه بالاتر که غنی از کانی‌های نمکی به نام سولفات‌هاست. کانی‌های گلی معمولا در آب و سولفات‌ها معمولا بعد از خشک شدن آب شکل می‌گیرند.
 ویلیام راپن، نویسنده اصلی این مطالعه از موسسه تحقیقات علوم اخترفیزیک و سیاره‌شناسی فرانسه، می‌گوید که آنها بعد از رسیدن کاوشگر به این نقطه فورا متوجه اشکالی غیرعادی شدند که قبلا مشاهده نکرده بودند.
 او گفت بررسی بیشتر نشان داد که اینها نه فقط یک نقش ظاهری در سطح، بلکه ساختمانی درونی هستند.
 آقای راپن می‌گوید: «اگر گِل در معرض چرخه‌های تر و خشک قرار گیرد، تَرَک خواهد خورد و اگر این روند تکرار شود تَرَک‌ها به صورت شش ضعلی‌های کاملی درمی‌آیند که به صورت عمودی از عمق بالا می‌آیند. این الگو نشانه شرایط اقلیمی است که برای هزاران یا حتی میلیونها سال ادامه داشته.»
 «دوربین شیمیایی» که در واقع ابزار لیزری دقیق کاوشگر است وجود پوسته‌ای سخت از سولفات‌ها را در لبه تَرَک‌ها تایید کرد. این پوسته نمکی باعث شده که ترک‌ها در برابر فرسایش مقاوم شوند و میلیاردها سال به این شکل بمانند.
 سرمنشاء پیدایش حیات در زمین یک معماست اما آقای راپن می‌گوید که آنها در آزمایشگاه مشغول بررسی نظریه‌هایی بوده‌اند دایر بر اینکه مواد آلی می‌توانند خود به خود طوری آرایش پیدا کنند که به ارگانیسم‌های زنده بدل شوند.
 او می‌گوید: «نشان داده شده که اگر آب و مواد ارگانیک داشته باشید، در صورت حضور سنگ و صخره - چون سنگ و صخره عناصری را فراهم می‌کند که باعث ایجاد یک چرخه می‌شود - مواد ساده ارگانیک خود را طوری صف‌آرایی می‌کنند که به ترکیب‌های بزرگتر بدل شوند. دانشمندان در آزمایشگاه حتی توانسته‌اند نشان دهند که آران‌اِی می‌تواند به طور خودجوش در این محیط تشکیل و انبار شود، یعنی ملکولی که برای پیدایش حیات مهم است و بنیاد انتقال و تکامل ژنتیکی را برای همه انواع موجودات فراهم می‌کند.»
 اینکه آیا هرگز ارگانیسم زنده‌ای در مریخ به وجود آمده یا نه روشن نیست.
 کشف این ساختمان‌ها در واقع به معنی استمرار و بسط آن‌ چیزی است که «کنجکاوی» تاکنون یافته است.
 مسئولان این ماموریت در آزمایشگاه رانش جت ناسا در جنوب کالیفرنیا گفته‌اند که مریخ‌نورد برای ۱۱ سال شواهد فراوانی از این موضوع یافته که این سیاره در دوران کهن امکان وجود حیات میکروبی را داشته است.
 و حالا کاوشگر شواهدی از وجود شرایطی پیدا کرده که ممکن است به شروع حیات در این سیاره دامن زده باشد.
 کشف این ساختمان در مریخ اولین فرصت را برای بررسی محیطی که ممکن است محل جوش خوردن اولین میکروب‌ها بوده باشد فراهم کرده است.
 در سیاه ما زمین، صفحات تکتونیک بی‌وقفه سطح را زیر و زبر کرده‌اند که باعث دفن نمونه‌های ماقبل حیات شده است.
 محققان این مطالعه می‌گویند که آنها خیلی خوش‌اقبال هستند که سیاره‌ای مثل مریخ در کنار زمین وجود دارد که هنوز فرآیندهای طبیعی در آن، که ممکن است به حیات منجر شده باشد، دست نخورده باقی مانده است.
"
249,دانش,یخبندان شدید انسان‌ اولیه را برای ۲۰۰ هزار سال از اروپا راند,تکامل |  علمی |  باستان شناسی | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 تحقیقات تازه نشان می‌دهد یک یخبندان طولانی که قبلا برای علم ناشناخته بود، انسان‌های اولیه را برای مدت ۲۰۰ هزار سال از اروپا راند، اما آنها بعدا خود را با شرایط تازه تطبیق دادند و به این قاره برگشتند.
 دانشمندان می‌گویند که رسوبات اقیانوسی به قدمت ۱.۱ میلیون سال نشان می‌دهد که در آن زمان دما ناگهان ۵ درجه سانتیگراد افت کرد.
 آنها می‌گویند که اجداد اولیه ما قادر به بقا در این شرایط نبودند چون لباس‌های گرم یا راهی برای ایجاد حرارت نداشتند.
 محققان تاکنون اتفاق نظر داشتند که انسان‌ها برای ۱.۵ میلیون سال به طور پیوسته در اروپا زندگی کرده‌اند.
 شواهد آن یخبندان بزرگ در رسوبات بستر دریا در ساحل لیسبون پرتغال پیدا شد. هر سال لایه‌ای رسوب می‌کند که رکوردی از شرایط دریایی در آن دوره به جا می‌گذارد. این لایه‌ها همچنین حاوی گرده درختان است که نشان می‌دهد پوشش گیاهی خشکی‌های اطراف از چه نوعی بوده.
 محققان در مرکز مطالعات فیزیک آی‌بی‌اس در بوسان کره جنوبی با استفاده از داده‌های این رسوبات شبیه‌سازی کامپیوتری انجام دادند. آنها دریافتند که میانگین دمای زمستانی در بسیاری نواحی اروپا حتی در منطقه معتدل‌تر مدیترانه به زیر صفر درجه افت کرد.
 پروفسور اکسل تیمِرمَن، مدیر این گروه، می‌گوید: «انسان‌های اولیه هنوز برای تطبیق دادن خود با این شرایط شدید آمادگی نداشتند. هنوز شواهدی وجود ندارد که نشان دهد آنها حتی آتش را کنترل می‌کردند. بنابراین آب وهوای شدیدا سرد و خشک در اروپا و در نتیجه کمبود مواد غذایی، باید بقای انسان را با مشکل جدی روبرو کرده باشد.»
 قدیمی‌ترین بقایای شناخته شده انسانی در اروپا به ۱.۴ میلیون سال قبل برمی‌گردد که در جایی که حالا اسپانیاست پیدا شد. این نشان می‌دهد که انسان اولیه به نام «هومو اِرِکتوس» که در آفریقا سرچشمه گرفته بود، در آن زمان از طریق جنوب شرقی آسیا خود را به اروپا رساند.
 پروفسور کرونیس تزیداکیس از دانشگاه کالج لندن که این تحقیق را هدایت کرده، از کارشناسانی که در زمینه سکونتگاه‌های انسان اولیه تخصص دارند کمک گرفت تا ببیند آیا این نظریه که انجماد بزرگ آنها را به ترک اروپا واداشته در آثار فسیلی و باستانی قابل تایید هست یا نه.
 آنها بعد از یک بررسی جامع دریافتند که بقایای انسانی به قدمت ۱.۱ میلیون سال در اسپانیا وجود دارد و بعد برای ۲۰۰ هزار سال اثری از آنها نیست تا اینکه دوباره ۹۰۰ هزار سال قبل آثاری مثل ابزارهای سنگی و رد پای انسان در هاپیسبرگ واقع در نورفوک انگلستان ظاهر می‌شود.
 به دلیل فقدان شواهد فسیلی، معلوم نیست که چه گونه‌هایی از انسان در هاپیسبرگ حضور داشتند، اما بقایای اخیرتر در سایر بخش‌های اروپا حاکیست که ممکن است نوع پیشرفته‌تری به نام «انسان پیشگام» (Homo antecessor) بوده باشد.
 یخبندان زمانی که انسان‌های اولیه در هاپیسبرگ بودند پایان یافته بود، اما هوا همچنان سرد بود - سردتر از آنچیزی است که این بخش اروپا امروز تجربه می‌کند.
 به گفته پروفسور نیک اشتون در موزه بریتانیا، تصور می‌شود که آن دسته از انسان‌های اولیه به اندازه کافی خود را با شرایط سردتر تطبیق داده بودند تا بتوانند در اروپا بمانند.
 او به بی‌بی‌سی نیوز گفت: «آن شرایط ممکن است به تغییرات تکاملی در انسان دامن زده باشد، مثلا بیشتر شدن چربی بدن به عنوان عایقی در برابر سرما، یا در آوردن موی بیشتر.»
 «همچنین ممکن است به تحولات فنی مثل کارآمدتر شدن شکار یا مهارت بیشتر در یافتن غذا و توانایی‌هایی برای تهیه پوشش تن و پناهگاه بهتر منجر شده باشد.»
 به گفته پروفسور کریس استرینگر از موزه تاریخ طبیعی لندن ممکن است همین پیشرفت‌ها باشد که به انسان امکان داده دوره‌های بعدی سرمای شدید را تحمل و از آن زمان به بعدی به طور پیوسته در بخش‌هایی از اروپا زندگی کند.
 او گفت: «اروپا آزمایشگاهی برای تطبیق انسان با شرایط متغیر بود.»
 دانشمندان می‌گویند گونه‌ای که رد پای آن در هاپیسبرگ پیدا شده ممکن است در روند تکامل به نئاندرتال تبدیل شده باشد، گونه‌ای که ۴۰۰ هزار سال قبل جای پای محکمی در اروپا پیدا کرده بود.
 گمان می‌رود که گونه ما، هومو ساپین، حدود ۴۰۰ هزار سال قبل در آفریقا تکامل یافته باشد. انسان ۴۲ هزار سال قبل در اروپا تثبیت شد به طوری که برای مدتی با نئاندرتال همزیستی داشت، اما این گونه حدود ۴۰ هزار سال قبل منقرض شد.
"
250,دانش,فیزیکدان‌ها به کشف یک نیروی تازه در طبیعت «نزدیک‌تر شدند»,فیزیک |  طبیعت |  علمی |  ستاره شناسی |  ایالات متحده آمریکا | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 دانشمندانی که در یک آزمایشگاه ذرات در نزدیکی شیکاگو کار می‌کنند می‌گویند ممکن است به کشف یک نیروی پنجم در طبیعت نزدیک‌تر شده باشند.
 آنها شواهد بیشتری یافته‌اند که ذرات زیراتمی به نام میونها (muons) براساس آنچه نظریه کنونی فیزیک ذرات می‌گوید رفتار نمی‌کنند.
 دانشمندان می‌گویند ممکن است یک نیروی ناشناخته وجود داشته باشد که بر میون‌ها عمل می‌کند.
 برای تایید این نتایج به اطلاعات بیشتری نیاز است، اما اگر تایید شود می‌تواند نقطه شروع انقلابی در علم فیزیک باشد.
 همه نیروهایی که روزانه تجربه می‌کنیم را می‌توان به چهار دسته تقلیل داد: گرانش، الکترومغناطیس، نیروی هسته‌ای قوی و نیروی هسته‌ای ضعیف. این چهار نیروی بنیادی چگونگی برهم‌کنش اشیا و ذرات در جهان را توضیح می‌دهند.
 یافته‌های تازه در شتاب‌دهنده ذرات آمریکا به نام «فِرمیلَب» به دست آمده است. اینها بر نتایجی استوار است که در سال ۲۰۲۱ اعلام شد، زمانی که تیم فرمیلب ابتدا از امکان یک نیروی پنجم در طبیعت صحبت کرد.
 به گفته دکتر برِندان کِیسی، دانشمند ارشد این آزمایشگاه، از آن زمان تاکنون تیم تحقیق داده‌های بیشتری جمع‌آوری کرده و میزان عدم قطعیت نتایج به نصف کاهش یافته است.
 او گفت: «ما واقعا درحال کاوش در حیطه‌ای تازه هستیم. ما (نتایج) خود را با دقتی بیش از هر زمان دیگر در گذشته تعیین می‌کنیم.»
 محققان در آزمایشی به نام «جی منهای ۲» (g-۲) ذرات میون را در حلقه‌ای به قطر حدودا ۱۵ متر شتاب می‌دهند، جایی که ذرات با سرعت نزدیک به نور می‌گردند. محققان دریافتند این ذرات ممکن است به دلیل نفوذ یک نیروی ناشناخته در طبیعت به شکلی که «مدل استاندارد» پیش‌بینی می‌کند رفتار نکنند.
 هرچند شواهد قوی است، فرمیلب هنوز به اثبات قطعی نرسیده است.
 آنها امیدوار بودند تا این مقطع به اثباب مورد نظر رسیده باشند، اما عدم قطعیت در مورد آنچه مدل استاندارد می‌گوید باید تکان‌هایی در میون‌ها باشد، به دلیل تحولات در فیزیک نظری، بیشتر شده است.
 به عبارت دیگر هدفی که فیزیکدان‌های تجربی می‌خواستند به آن برسند جابجا شده است.
 محققان بر این باورند که داده‌های لازم را به دست خواهند آورد و عدم قطعیت نظری ظرف دو سال آنقدر کاهش خواهد یافت که به هدف خود برسند. با این حال تیمی رقیب در کوبنده بزرگ هادرون در اروپا امیدوار است زودتر به این نتیجه برسد.
 اما مدل استاندارد چیست و چرا رسیدن به نتایجی تجربی که با پیش‌بینی‌های آن سازگار نیست یک مساله بزرگ است؟
 همه چیز در جهان اطراف ما از اتم‌ها ساخته شده و اتم‌ها به نوبه خود از ذرات حتی کوچک‌تر تشکیل شده‌اند. برهم کنش این ذرات به ایجاد چهار نیروی طبیعی منجر می‌شود: الکتریسیته و مغناطیس (الکترومغناطیس)، دو نیروی هسته‌ای و نیروی جاذبه.
 رفتار این ذرات با مدل استاندارد پیشبینی می‌شود و این مدل برای پنجاه سال این کار را بدون هیچ خطایی انجام داده است.
 میون‌ها شبیه الکترون‌ها هستند اما حدود ۲۰۰ برابر سنگین‌ترند.
 آنها در جریان آزمایش‌هایی با کمک مغناطیس‌های قدرتمند ابررسانا به تکان واداشته شدند.
 نتایج نشان داد که میون‌ها سریعتر از آنچه مدل استاندارد می‌گوید تکان خوردند. پروفسور گرازیانو ونانزونی، از دانشگاه لیورپول، که یکی از محققان ارشد این پروژه است به بی‌بی‌سی نیوز گفت که این ممکن است به دلیل یک نیروی ناشناخته تازه باشد.
 او گفت: «به نظر ما ممکن است نیروی دیگری وجود داشته باشد، چیزی که ما الان از آن خبر نداریم. این یک چیز متفاوت است، که ما 'نیروی پنجم' می‌نامیم.»
 اگر این موضوع تایید شود، می‌تواند مهمترین دستاورد علمی از زمان نظریه نسبیت اینشتین باشد. به این دلیل که نیروی پنجم و هر ذره مرتبط با آن بخشی از مدل استاندارد فیزیک ذرات نیستند.
 محققان می‌دانند که چیزی «ورای فیزیک مدل استاندارد» وجود دارد، چون نظریه کنونی نمی‌تواند خیلی از چیزهایی که اخترشناسان در فضا می‌بینند را توضیح دهد.
 از جمله این واقعیت که سرعت انبساط جهان - افزایش فاصله کهکشان‌ها - از زمان مهبانگ نه کمتر بلکه بیشتر شده است. دانشمندان می‌گویند این شتاب ناشی از نیرویی ناشناخته به نام انرژی تاریک است.
 به علاوه کهکشان‌ها با توجه به درک ما از میزان ماده‌ای که در آنها وجود دارد، سریع‌تر از آنچه که باید می‌چرخند. محققان معتقدند دلیل آن ذرات نامرئی به نام ماده تاریک است که این هم جزو مدل استاندارد نیست.
 نتایج این مطالعه در نشریه «نامه‌های نقد فیزیکی» (Physical Review Letters) منتشر شده است.
"
251,دانش,نتیجه یک تحقیق؛ کمتر از ۵ هزار قدم در روز هم برای سالم ماندن کافی است,علمی |  بهداشت و درمان |  سبک زندگی | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 مدت‌هاست که گفته می‌شود ده هزار قدم پیاده‌روی در روز عدد جادویی است که برای تناسب اندام و سلامت به آن نیاز دارید، اما یک مطالعه جدید نشان می‌دهد که کمتر از پنج هزار قدم هم ممکن است برای دیدن فایده آن کافی باشد.
 تجزیه و تحلیل یک بررسی بر روی بیش از دویست و ۲۶هزار نفر در سراسر جهان نشان داد که چهار هزار قدم برای شروع کاهش خطر مرگ زودرس به هر دلیل کافی است.
 کمی بیش از ۲۳۰۰ قدم هم برای سلامت قلب و عروق خونی کافی است.
 به گفته محققان، هرچه بیشتر این کار را انجام دهید، متوجه مزایای سلامتی بیشتری می‌شوید.
 هر هزار قدم بیشتر از چهار هزار قدم تا بیست هزار قدم تا ۱۵ درصد خطر مرگ زودرس را کاهش می‌دهد.
 تیمی از دانشگاه پزشکی لودز در لهستان و دانشکده پزشکی دانشگاه جان هاپکینز در ایالات متحده دریافتند که پیاده‌روی برای همه جنسیت‌ها و سنین صرف نظر از محل زندگی آنها مفید است.
 با این حال، بیشترین مزایا در میان افراد زیر ۶۰ سال مشاهده شد.
 پروفسور ماسیچ باناچ، از دانشگاه لودز، گفت در حالی که تعداد داروهای پیشرفته برای درمان در حال افزایش است، اما آنها تنها راه حل نیستند.
 او گفت: «من معتقدم که ما باید همیشه تاکید کنیم که تغییرات سبک زندگی، از جمله رژیم غذایی و ورزش، که قهرمان اصلی تحقیق ما بود، ممکن است حداقل به همان اندازه یا حتی بیشتر در کاهش خطرات قلبی عروقی و افزایش طول عمر موثر باشد.»
 بر اساس داده‌های سازمان بهداشت جهانی، فعالیت بدنی ناکافی عامل سه میلیون و دویست هزار مرگ در سال است یعنی چهارمین علت شایع مرگ در سراسر جهان.
 هانی فاین، مربی خصوصی ورزش و مربی شرکت جهانی تناسب اندام بری، بر مشکلات ناشی از نشستن بیش از حد تأکید می‌کند.
 او به بی‌بی‌سی گفت : «نشستن بیش از حد می‌تواند متابولیسم شما را کند کند و بر رشد و قدرت عضلات تأثیر بگذارد، که این امر به نوبه خود می‌تواند باعث درد شود.»
 نشستن طولانی مدت نیز می‌تواند باعث انواع مشکلات کمر شود، ما این را در مورد افرادی که مشاغل اداری دارند، متوجه می‌شویم که پشت آنها دائماً در وضعیت فشرده‌ای قرار می‌گیرد که باعث می‌شود بعداً در ادامه زندگی‌شان مشکلات بسیار بیشتری برای آنها ایجاد شود.
 هانی فاین، همچنین اهمیت گرمازایی در فعالیت‌های غیر ورزشی را توضیح می‌دهد، که به نام نیت (NEAT) نیز شناخته می‌شود، «که به عبارت ساده هر کاری است که ما انجام می‌دهیم و انرژی مصرف می‌کند و کالری می‌سوزاند».
 او گفت: «کارهایی مانند ایستادن، حمل کردن اقلام خرید، شستن زمین، قدم زدن در حین صحبت کردن با تلفن، همه چیزهای کوچکی هستند که ما را فعال‌تر می‌کنند و به ما کمک می‌کنند تا کالری را به طور مؤثرتری بسوزانیم.»
 خانم فاین می‌گوید که اگرچه اضافه کردن پیاده‌روی منظم به زندگی‌تان ممکن است دشوار به نظر برسد، اما وقتی پای سلامتی‌ در میان است، برداشتن این قدم‌ها نتیجه عالی در پی دارد.
 او می‌گوید: «پیاده‌روی می‌تواند فشار خون شما را کاهش دهد، ماهیچه‌های شما را برای محافظت از استخوان‌ها تقویت کند، می‌تواند سطح انرژی را افزایش دهد و همچنین به شما اندورفین بدهد و می‌تواند به شما در حفظ وزن متناسب در کنار تغذیه سالم کمک کند.
 مزایای دیگر عبارتند از افزایش سلامت روان شما و زمان مهم دوری از صفحه نمایش و سایر عوامل حواس پرتی.»
 او اضافه کرد که پیاده‌روی برای «تقریباً همه» مناسب است، زیرا فشار کمی بر روی مفاصل و عضلات دارد.
 توصیه‌های مهم یک مربی خصوصی ورزش برای پیاده‌روی
"
252,دانش,کشورهای آمازون از امضای معاهده برای پایان جنگل‌زدایی بازماندند,تغییرات اقلیمی |  آمریکای جنوبی |  جنگل های بارانی آمازون |  محیط زیست |  علمی |  برزیل |  حفظ منابع طبیعی | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 هشت کشوری که جنگل‌های حاره‌ای آمازون در آنها قرار دارد از توافق بر سر هدفی مشخص برای پایان دادن به جنگل زدایی بازمانده‌اند.
 هیات‌های نمایندگی این هشت کشور از روز سه‌شنبه برای اجلاسی دو روزه در شهر برزیلی بِلِم گرد هم آمده‌اند که اولین نشست از این نوع بعد از ۱۴ سال است.
 بیانیه مشترک روز سه‌شنبه از تشکیل ائتلافی برای مقابله با جنگل‌زدایی خبر می‌دهد، اما تعیین اهداف حفاظت از این جنگل را به طور جداگانهبه عهده هر کشور می‌گذارد.
 حفاظت از آمازون یکی از بخش‌های محوری تلاش برای مقابله با تغییر اقلیم است.
 لوئیز ایناسیو لولا دا سیلوا، رئیس جمهور برزیل، پیش از شروع اجلاس خواستار هدفی مشترک برای پایان روند نابودی این جنگل تا سال ۲۰۳۰ شد، سیاستی که دولت او قبلا اتخاذ کرده است.
 حدود ۶۰ درصد آمازون، بزرگترین جنگل بارانی جهان، در برزیل قرار دارد. سایر کشورهای حاضر در این نشست بولیوی، کلمبیا، اکوادور، گویان، پرو، سورینام و ونزوئلا بودند.
 آقای لولا در سخنرانی افتتاحیه اجلاس به این موضوع اشاره کرد که «بحران اقلیمی به شدت به وخامت گراییده است» و گفت که «مشکلات عصر ما، و فرصت های برآمده از آنها، اقدام جمعی را لازم می‌آورد.»
 او گفت: «وضعیت هرگز اینقدر اضطراری نبوده است.»
 روند نابودی آمازون از زمان روی کار آمدن آقای لولا نسبت به دوران رئیس جمهور قبلی، ژایر بولسونارو - که توسعه را بر حفاظت از محیط زیست ترجیح می‌داد - کاهش چشمگیری داشته است، اما همچنان سالانه هزاران کیلومتر مربع نابود می‌شود.
 بیانیه مشترک تحت عنوان اعلامیه بِلِم، می‌گوید که هدف ائتلاف تازه «جلوگیری از رسیدن آمازون به نقطه بی‌بازگشت است.»
 برخی دانشمندان می‌گویند زمانی که میزان نابودی این جنگل‌ها به ۲۰ تا ۲۵ درصد رسید، بارندگی در آن به طور چشمگیری کاهش خواهد یافت، که باعث خواهد شد بیش از نیمی از آمازون به یک ساوانای حاره‌ای بدل شود. تخمین زده می‌شود که تاکنون ۱۷ درصد این جنگل‌ها - ناحیه‌ای به وسعت فرانسه - از میان رفته است.
 این بیانیه همچنین شامل تعهداتی برای بهبود همکاری در مورد مسائلی مثل مدیریت آب، بهداشت، توسعه قابل دوام و مواضع مشترک برای مذاکره در نشست‌های اقلیمی جهان است.
 اینکه بیانیه از عبارات قوی‌تری استفاده نمی‌کند مایه یاس برخی خواهد بود، اما این اجلاس نشانگر رغبت کشورهای منطقه برای همکاری در جهت یافتن راه حل‌هایی برای یکی از بزرگترین چالش‌های عصر ماست.
 در برخی زمینه‌ها اختلاف نظرهایی وجود داشت.
 برای مثال گوستاوو پترو، رئیس جمهور کلمبیا، از سایر کشورهای آمازون خواسته بود مثل او قول دهند اکتشافات نفتی تازه در آمازون ممنوع می‌شود، درحالی که برزیل درحال اکتشاف نواحی تازه در دهانه رود آمازون برای نفت است.
 علیرغم اختلافات این گردهمایی بدون شک در زمینه مبارزه با تغییر اقلیم جایگاه مهمی به منطقه داده است. به علاوه، نشست بلم پیش‌درآمد اجلاس اقلیمی ۲۰۲۵ سازمان ملل تلقی می‌شود که آن هم در همین شهر برگزار خواهد شد.
 این اجلاس در روزی شروع به کار کرد که هیات تغییر اقلیم اتحادیه اروپا تایید کرد ژوئیه داغترین ماه از زمان شروع ثبت رکوردها بود.
 میلیاردها درختی که آمازون از آنها تشکیل شده حاوی مقادیر عظیمی کربن است که طی قرن‌ها ذخیره شده و برگهای آنها هر سال به جذب دی اکسید کربنی ادامه می‌دهد که در غیراین صورت در اتمسفر باقی خواهد ماند و باعث گرمایش بیشتر خواهد شد.
 جهان از زمان شروع عصر صنعتی ۱.۱ درجه گرمتر شده است و اگر دولت‌ها برای کاهش شدید گازهای گلخانه ای دست به کار نشوند زمین گرمتر و گرمتر خواهد شد که می‌تواند عواقب فاجعه‌باری داشته باشد.
"
253,دانش,اجلاس هشت کشور آمریکای جنوبی برای نجات آمازون,جنگل های بارانی آمازون |  علمی |  حفظ منابع طبیعی | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 هشت کشوری که در منطقه آمازون قرار دارند، اجلاسی را با هدف نجات این جنگل‌ها که یکی از مهمترین منابع ذخیره کربن در زمین است آغاز کرده‌اند.
 شهر بِلم که محل برگزاری این اجلاس است در سال ۲۰۲۵ هم میزبان اجلاس اقلیمی «کاپ ۳۰» خواهد بود که ادامه توافق پاریس است.
 بلِِم همچنین به عنوان مرکز ایالت پارا، ایالتی با بیشترین آمار نابودی آمازون در برزیل، محل مناسبی برای برگزاری این اجلاس است.
 بعد از سال‌ها این اولین بار است که نشستی از این نوع برگزار می‌شود، که هدف آن مقابله با جرایم زیست محیطی، جنگل‌زدایی و تغییر اقلیم است.
 لوئیز ایناسیو لولا دا سیلوا، رئیس جمهور برزیل، که این اجلاس به ابتکار او شکل می‌گیرد از کشورهای شریک آمازون خواسته است همکاری‌ها برای مقابله با جنگل‌زدایی و معدنکاری غیرقانونی را از سر گیرند و در این زمینه به سیاست‌های مشترک برسند.
 همزمان گوستاوو پترو، رئیس جمهور کلمبیا، خواستار ایجاد یک دادگاه بین‌المللی برای مجازات جرایم زیست محیطی در آمازون شده است.
 او همچنین از ممنوعیت کامل اکتشافات نفتی در این منطقه - که مورد حمایت رهبران بومیان آمازون است - دفاع کرد.
 آقای لولا هفته پیش به بی‌بی‌سی گفت: «فکر می‌کنم جهان باید این اجلاس در بِلِم را یک گام بلند ببیند.»
 «من در نشست‌های متعددی حاضر شده‌ام که در آنها حرف‌های زیادی زده می‌شود، بعدی سندی تایید می‌شود، اما بعد از آن هیچ اتفاقی نمی‌افتد. این نشست اولین فرصت بزرگ برای مردم منطقه است تا به جهان نشان دهند که چه می‌خواهیم بکنیم.»
 آقای لولا قول داده است روند فزاینده جنگل‌زدایی که در دوران سلف او، ژایر بولسونارو، در جریان بود را معکوس کند. در ژوئیه امسال آمار نابودی جنگل‌های آمازون ۶۶ درصد کمتر از ماه مشابه سال قبل بود و آقای لولا گفت که او متعهد است جنگل‌زدایی را تا سال ۲۰۳۰ به صفر برساند.
 رابسون گونسالوِز ماچادو، از اهالی جامعه ساکن کرانه رود آکاگاتا به کِیتی واتسون، خبرنگار بی‌بی‌سی در برزیل، گفت: «خبر ندارید از طرف دولت بولسونارو چه فشاری روی جامعه ما وجود داشت. زمین‌داران با هواپیما گشت می‌زدند، و سویاکاران می‌خواستند زمین بخرند و جنگل را قطع کنند.»
 رابسون در کرانه یکی از صدها آبراهه‌ای که از میان جزیره «ایلیا دو ماراژا» در دهانه آمازون می گذرد زندگی می‌کند.
 مارایا یکی از بزرگترین جزایر رودی جهان است و در ساحل شمالی برزیل در نزدیکی بِلِم - شرقی‌ترین نقطه آمازون - قرار دارد.
 درخواست از جهان توسعه یافته
 هشت کشور آمازون روز سه‌شنبه همچنین از جهان توسعه‌یافته خواستند برای کمک به متوقف کردن روند شدید نابودی این جنگل‌ها وارد عمل شوند.
 آنها استدلال می‌کنند که عوامل متعددی به این نابودی دامن می‌زند که از سراسر جهان سرچشمه می‌گیرد، از جمله فشار برای خریداری گوشت که با نابودی آمازون و ایجاد مرتع تولید می‌شود.
 اعضای سازمان معاهده همکاری آمازون (ای سی تی او) همچنین سعی کردند مسیری واحد را برای مقابله با تغییر اقلیم ترسیم کنند.
 آنها سعی دارند مانع آن شوند تا آمازون به «نقطه بی بازگشت» برسد.
 برخی دانشمندان می‌گویند زمانی که میزان نابودی این جنگل‌ها به ۲۰ تا ۲۵ درصد رسید، بارندگی در آن به طور چشمگیری کاهش خواهد یافت، که باعث خواهد شد بیش از نیمی از آمازون به یک ساوانای حاره‌ای بدل شود. چنین تغییری با نابودی گسترده تنوع زیستی آمازون همراه خواهد بود.
 تخمین زده می‌شود که تاکنون ۱۷ درصد جنگل‌های آمازون - ناحیه‌ای به وسعت فرانسه - از میان رفته است بنابراین فاصله زیادی تا رقم ۲۰ تا ۲۵ درصد باقی نمانده است.
 آمازون یکی از منابع مهم برای همه ساکنان زمین است. این جنگل محل دفن عظیم کربن است به طوری که تخمین زده می‌شود حدود ۱۵۰ تا ۲۰۰ میلیارد تن کربن در پوشش گیاهی و خاک آن ذخیره شده است.
 نشست آمازون روز چهارشنبه هم ادامه خواهد داشت.
"
254,دانش,از سکس دایناسورها چه می‌دانیم؟,زیست شناسی |  علمی |  تاریخ | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 زاریا گوروت، روزنامه‌نگار
 جزئیات رابطه جنسی در دایناسورها سال‌هاست ذهن دانشمندان را به خود مشغول کرده. اما حالا ایده‌ای تازه در حال ظهور است. آیا غیرعادی‌ترین ویژگی‌های این موجودات می‌تواند رمز و راز سکس آن‌ها را فاش کند؟
 در دانشگاه بریستول لندن در دفتر کار یاکوب وینتر، متخصص تکامل کلان و فسیل‌شناسی نشسته‌ام و سعی می‌کنم بفهمم آیا تیراناسورهای نر آلت جنسی داشته‌اند یا نه؟  دستپاچه و با لکنت‌زبان می‌گویم:‌ ""حتما دخولی صورت می‌گرفته است.""
 نگاهم را در اتاق می‌چرخانم، بیشتر برای این که بعد از گفتن این جمله، با پروفسور وینتر چشم در چشم نشوم. دفتر کار او درست همان شکلی است که کودک درون‌مان از یک دیرینه‌شناس انتظار دارد. 
 قفسه‌های کتاب او شبیه به لازانیایی هستند که از لایه‌های کتاب‌ها و جزوات قطور دانشگاهی و یادگارهایی از دنیای گمشده تشکیل شده باشد.
 در این میان بقایای یک حشره باستانی با رگ‌با‌ل‌های ظریف و خال‌های رنگی کاملا مشخص، کرم‌های عجیب و غریب باستانی مرتبط با آن‌هایی که امروزه روی صخره‌های مرجانی پیدا می‌شوند و همین‌طور یک ماهی مرکب خون‌آشام یا جهنمی بیش از بقیه توجه را به خود جلب می‌کنند.
 کیسه‌های جوهر سیاه این ماهی چنان به خوبی حفاظت شده‌اند که هنوز رنگدانه در آن‌ها وجود دارد. دفتر کار پروفسور وینتر به ترکیبی از موزه و کتابخانه شباهت دارد. 
 اما ستاره نمایش، کمی‌ آن‌طرف‌تر قرار دارد: یک سیتا‌کوسور،‌ از تیره طوطی‌خزندگان. تصور می‌شود این دایناسور گیاه‌خوار و منقاردار کوچک که از اقوام نزدیک تری‌سراتوپ‌ها هم هست، ۱۳۳ تا ۱۲۰ میلیون سال پیش از جنگل‌هایی که قاره آسیای کنونی هستند، عبور کرده است. نمونه‌ای که در برابرم قرار دارد، شهرت جهانی دارد، نه به خاطر پوستش که چنان سالم باقی مانده که هنوز می‌توان الگوی رگه‌های روی بدنش را تشخیص داد و نه به خاطر پرهای نوک‌تیز روی دمش.
 دلیل اصلی شهرت این دایناسور این است که اندام تحتانی بدنش را برای مطالعه نسل‌های آینده به جای گذاشته ( بعدتر در این باره بیشتر توضیح خواهم داد.) 
 دوباره به مکالمه‌ام با وینتر برمی‌گردم. او دارد در مورد یک کشف هیجان‌انگیز در منطقه فسیلی مشهور یی‌ژیان واقع در استان لیائونینگ چین حرف می‌زند.
 در یک دریاچه باستانی در این منطقه فسیل یک جفت تیراناسور در کنار هم پیدا شده. از نظر پروفسور وینتر این دو دایناسور به طرز مشکوکی به هم نزدیک بوده‌اند و او می‌خواهد جواب این سوال را بداند: آیا آن‌ها در حال سکس بوده‌اند؟ 
 با تکنیک‌های علمی امروزی، دانشمندان هر روز با سرعتی بی‌سابقه جزئیات بیشتری از زندگی دایناسورها را کشف می‌کنند؛‌ یافته‌هایی که بسیاری از آن‌ها چند دهه پیش غیرقابل تصور بوده‌اند.
 به عنوان مثال آن‌ها با کمک تکنیک‌های تشخیص مولکولی سلول‌های خونی و کلاژن‌های تروپودها ( گروهی از دایناسورها که شامل بزرگ‌ترین و قوی‌ترین شکارچیان تاریخ زمین می‌شوند) متعلق به ۷۶ میلیون سال پیش را شناسایی کرده و موفق به کشف علائم شیمیایی شده‌اند که نشان می‌دهد تریسراتوپس‌ها ( دایناسورهای سه‌شاخ چهره) و استگوسورها (دایناسورهای سقفی) - به عکس بخش عمده این موجودات - خون‌سرد بوده‌اند.
 آن‌ها علاوه بر این  یافته‌اند اسپینوسورها - که به خاطر «بادبان» بزرگ پشت خود شهرت دارند - احتمالا از دندان‌های  ۱۵ سانتی‌متری و آرواره‌ای شبیه به تمساح خود برای شکار در اعماق آب استفاده می‌کرده‌ و ایگوانودون‌ها ( دایناسورهای پرنده‌پا) به طرز عجیبی باهوش بوده‌اند. 
 اما تحقیقات در رابطه با نحوه جفت‌گیری این موجودات بی‌نتیجه باقی مانده‌است.
 تا به امروز دانشمندان حتی نمی‌توانند به طور دقیق دایناسورها نر و ماده را از هم تشخیص دهند، چه برسد به این که در مورد نحوه جفت‌یابی یا نوع آلت تناسلی‌شان نظر بدهند.
 فقدان این دانش پایه باعث شده بسیاری از جزئیات مربوط به زیست‌شناسی و رفتار این موجودات همچنان یک راز باقی بماند اما تنها در مورد یک مساله قطعیت وجود دارد آن هم این که عمل جفت‌گیری بین آن‌ها اتفاق می‌افتاده است. 
 وینتر با اشاره به فسیل‌های تیراناسورها می‌گوید ممکن است در محل یک دریاچه باستانی دیگر به نام گودال مسیل در آلمان سرنخی از رابطه جنسی این موجودات پیدا شود.
 این منطقه که زمانی مکان استخراج نفت بوده، حالا پناهگاهی افسانه‌ای برای فسیل‌های به خوبی حفاظت شده گیاهان و جانورانی است که گویی میان صفحات یک کتاب له شده‌اند.
 در این مکان تا کنون بقایای اسب‌هایی به اندازه روباه، مورچه‌هایی عظیم‌الجثه،‌ پستانداران نخستین و چندین حیوان با محتویات کامل معده - از جمله یک مارمولک با  سوسکی در معده که خود در شکم یک مار قرار دارد - پیدا شده است.
 علاوه بر این تعداد زیادی لاک‌پشت آب‌ شیرین پیدا شده که دست کم ۹ مورد از آن‌ها حین معاشقه از بین رفته‌اند. در برخی موارد دم این لاک‌پشت‌ها مثل زمان جفت‌گیری همچنان در تماس با یکدیگر هستند و این نکته‌ای حیاتی در نظریه وینتر به حساب می‌آید. 
 اما این لاک‌پشت‌ها در حالت معمول جفت‌گیری که یکی روی دیگری است، دیده نمی‌شوند بلکه پشت‌شان به هم است انگار هر دو ناگهان منصرف شده‌‌اند.
 وینتر می‌گوید لاکپشت‌ها پس از مرگ از طریق آلات جنسی‌شان به هم متصل مانده اند. آن‌ها تمام این مدت از طریق اندام تناسلی لاک‌پشت نر به یکدیگر قفل شده‌اند. 
  اگر به فسیل زوج تیراناسورها بازگردیم، خواهیم دید شباهت‌هایی عجیب و غریب بین‌ آن‌ها و این لاک‌پشت‌ها وجود دارد. وینتر می‌گوید: «آن‌ها پشت به یکدیگر هستند و دم‌هایشان روی هم قرار گرفته است. من فکر می‌کنم موقع انجام کار به دام افتاده‌اند.»
 وینتر می‌گوید این نظریه هنوز در حد حدس و گمان است و ایده‌ای ثبت نشده به حساب می‌آید.
 با این حال اگر بنابر فسیل‌های به جا مانده از دوران باستان حیوانات واقعا یکدیگر را در آغوش می‌گرفته‌اند، باید نوعی اندام نرم هم وجود داشته باشد که هنوز فسیل آن یافت نشده است. درست است، این احتمال وجود دارد که تیراناسورها، از جمله تی. رکس‌های نر، آلت تناسلی داشته‌اند. 
 اما یک منبع دیگر در رابطه با سکس دایناسورها هم هست که ابهام کمتری دارد. همان فسیل سیتاکوسور که توجه دنیا را به خود جلب کرده است. 
 او مرا به سمت این دارایی با ارزش خود می‌برد تا داستانش را برایم تعریف کند.
 دوران کرتاسه پیشین در جهول بیوتا - یک اکوسیستم باستانی در شمال شرقی چین - را در نظر بگیرید. فرض کنید در یک روز زیبای آفتابی در این منطقه معتدل، یک سیتاکوسور جنگل‌ انبوه محل زندگی‌اش را ترک می‌کند و برای نوشیدن آب به یکی از چندین و چند دریاچه در آن ناحیه می‌رود. طول او از سر تا دم تقریبا ۹۱ سانتی‌متر است. این دایناسور تقریبا بالغ شده اما هنوز تجربه چندانی ندارد. 
 او در حالی که روی نوک دو پای خود ایستاده به سمت دریاچه خم می‌شود - از وقتی بزرگ شده دیگر روی چهار دست و پایش راه نمی‌رود-  و این لحظه‌است که تراژدی اتفاق می‌افتد.
 درست در لحظه‌ای که خم شده تا با منقار شبیه به طوطی خود آب بنوشد، در دریاچه می‌افتد و غرق می‌شود. اما همان‌طور که در اعماق دریاچه فرو می‌رود، به طرز نه چندان خوشایندی به پشت کف دریاچه می‌ا‌فتد و تصادفا اندام جنسی خود را برای مطالعه آیندگان باقی می‌گذارد. 
 وینتر اندام تحتانی معروف این دایناسور را به من نشان می‌دهد. او به یک تکه دایره‌ای شکل و تیره رنگ از پوست این جانور درست در زیر دمش اشاره می‌کند.
 این همان اندام خصوصی دایناسور است که به شکلی معجزه‌آسا از  دوران کرتاسه پیشین یعنی حدود ۱۴۰ تا ۱۰۰ میلیون سال پیش - دوره‌ای حدودا معادل ۱/۶ میلیون برابر عمر متوسط انسان - باقی مانده است. 
 متاسفانه فسیل سیتاکوسور در دفتر کار وینتر واقعی نیست. چیزی که من به آن نگاه می‌کنم مدلی به اندازه واقعی این حیوان است که خودش آن را سفارش داده. اما چه مدلی، معلوم است زحمت زیادی برای ساخت آن کشیده شده تا به اندازه ممکن دقیق باشد. 
 اما ماتحت این دایناسور کوچک چه اطلاعاتی در اختیار ما می‌گذارد؟
 اول این‌که، دایناسورها مثل نزدیک‌ترین خویشاوندان خود - یعنی پرندگان و تمساح‌ها- کلواک یا پارگین دارند. یک سوراخ چند منظوره مشترک در تمامی مهر‌ه داران ساکن خشکی به جز پستانداران که  به عنوان تنها مخرج برای مجرای روده‌ای، تناسلی و ادراری آن‌ها عمل می‌کند. این کشف جدید هرچند غیرمنتظره نبود اما تا پیش از آن هیچکس تایید نکرده بود که آناتومی دایناسورها به پسرعموهای تکاملی‌شان شباهت دارد. 
 وینتر با اشاره به کلواک سیتاکوسور می‌گوید: «در اینجا رنگدانه‌های زیادی وجود دارد.» به گفته او این‌ها ملانین هستد و احتمالا تا حدی در این که این نمونه به این خوبی حفظ شده نقش داشته‌اند.
 ملانین علی‌رغم تصور معمول ما، تنها یک ماده تیره نیست که به پوست‌مان رنگ می‌دهد و در دنیای طبیعی کاربردهای گوناگونی دارد. ملانین یک ضد‌میکروب قوی است که معمولا به میزان زیاد در کبد خزندگان و دوزیستان وجود دارد و از رشد  میکروب‌های احتمالی جلوگیری می‌کند.
 علاوه بر این به گفته وینتر حشرات از ملانین به عنوان سیستم ایمنی  برای حفاظت در برابر عفونت استفاده می‌کنند. 
 به همین دلیل، بسیاری موجودات زنده از جمله انسان‌ها میزان زیادی ملانین در اطراف اندام جنسی خود دارند که باعث تیرگی پوست آن نقاط هم می‌شود. این مساله برای دایناسورها هم صدق می‌کند هر چند شاید به رسمیت شناختن این تشابه عجیب به نظر برسد. 
 وینتر در حالی که انگشتانش را به شکل «V » در آورده، می‌گوید: «حالا می‌توانیم فرم کلواک را بازسازی کنیم و می‌توانیم نشان دهیم که به نوعی از دو لبه که به این شکل به بیرون باز شده‌اند، تشکیل شده است. و بیرون آن از رنگدانه‌ها پوشیده شده است. اما اینجا یک نکته جالب وجود دارد، از آنجایی که رنگدانه‌ها اطراف سوراخ نیستند پس نمی‌توانستند کاربرد ضد میکروب داشته باشند و بنابراین وجودشان در آن نقطه برای جلب توجه بوده است.»
 وینتر حدس می‌زند که دایناسورها هم مثل پرندگان که قادر به تشخیص هر سه رنگ اصلی و همین‌طور اشعه فرابنفش هستند، دید رنگی عالی داشته‌اند و بنابراین چرا نباید فرصت را غنیمت می‌شمردند و به قول خودش «از رنگدانه‌های اطراف کلواک خود برای جلب توجه استفاده می‌کردند؟»
 متاسفانه نمی‌توان تشخیص داد که سیتاکوسور مورد نظر نر یا ماده است و یا دقیقا دارای چه نوع اندام جنسی‌ای دارد چون اندام‌های مربوطه‌اش در داخل پنهان شده‌اند.
 به این ترتیب دو نوع استراتژی برای جفت‌گیری آن‌ها می‌توان متصور بود: یکی استراتژی معمول در میان پرندگان که به عنوان  «بوسه کلواک» شناخته می‌شود و در آن دو دایناسور کلواک‌های خود را به هم مالش می‌دادند و حین این کار اسپرم‌ها مستقیما از دایناسور نر وارد دایناسور ماده می‌شده. دیگری روشی شناخته شده‌تر است که تمساح‌ها آن را انجام می‌دهند و آلت جنسی مردانه در آن دخالت داشته است. 
 با این میزان شواهد و مدارک و در نبود فسیل‌های بیشتر از اندام جنسی دایناسورها،‌ رسیدن به نتیجه‌ای قطعی در این رابطه هنوز غیرممکن به نظر می‌رسد. 
 اما این میزان اطلاعات برای پاسخ دادن به برخی سوالات در مورد جنبه‌های دیگر تولید مثل در دایناسورها کافی به نظر می‌رسد. مثلا این که آیا دایناسورها آداب ویژه‌ای برای جفت‌یابی داشته‌اند؟ و یا این که از کجا می‌توانیم بفهمیم کدام ویژگی آ ن‌ها برای تحت تاثیر قرار دادن جنس مخالف بوده است؟ 
 رمزگشایی از رفتارهای جفت‌یابی موجوداتی که میلیون‌ها سال پیش منقرض شده‌اند، در نگاه اول به اندازه یافتن فسیل‌های اندام تحتانی آن‌ها غیرممکن به نظر می‌رسد اما راب نل، بوم‌شناس تکاملی در دانشگاه کویین مری لندن می‌گوید با استفاده از اطلاعات به دست آمده از فسیل‌ها می‌توان به سرنخ‌هایی در این رابطه دست یافت. 
 نل می‌گوید: «یک نکته در مورد  دایناسورها این است که ویژگی‌های غیرعادی زیادی دارند - ویژگی‌هایی که انسان‌ها از آن‌ها  به عنوان 'ساختارهای عجیب و غریب' یاد می‌کنند.  این، بخشی از جذابیت کاریزماتیک آن‌هاست. بنابراین رسوبات استخوانی در پشت استگوسورها، بادبان‌ بزرگ اسپیناسورها، پرده گردن وشاخ‌های تریسراتوپس‌ها و سایر شاخ‌چهره‌سانان …. همه این‌ها می‌توانند ویژگی‌های مناسبی برای گزینش جنسی باشند.»
 یک نمونه از این ویژگی‌ها پرده‌ گردن در تریسراتوپس‌هاست.
 این ساختار عظیم ذهن نسل‌های متمادی از دانشمندان را به خود مشغول کرده و کاربردهای مختلفی برای آن مطرح  شده است؛ از دفاع از خود در برای صیادان گرفته تا تنظیم دمای بدن و حتی  فراهم کردن نقطه اتصالی برای عضلات تا تریسراتوپس بتواند با قدرت بیشتری شاخ‌های خود را به کار گیرد. 
 به تازگی این نظریه مطرح شده که تریسراتوپس‌ها احتمالا از پرده گردن خود برای شناسایی اعضای گروه استفاده می‌کرده‌اند.
 نل و گروه تحقیقاتی‌اش در این باره مطالعات بیشتری انجام داده و دریافته‌اند که این ایده نمی‌تواند واقعا درست باشد چون تفاوت چندانی میان گروه‌های مختلف این گونه از دایناسور وجود ندارد و به این ترتیب این ایده که پرده گردن برای تحت تاثیر قرار دادن تریسراتوپس‌های ماده  یا مبارزه با سایر تریسراتوپس‌های نر مورد استفاده قرار می‌گرفته و به آن‌ها در جفت‌یابی کمک می‌کرده،  بیشتر منطقی به نظر می‌رسد. 
 البته شواهدی هم برای این موضوع وجود دارد.
 سال ۲۰۰۹ گروهی از محققان با بررسی الگوی جراحات روی جمجمه چندین تریسراتوپس دریافتند آن‌ها با جراحات ناشی از درگیری تریسراتو‌پس‌ها با یکدیگر تطابق دارند. محققان احتمالا روی جمجه این دایناسورها نشانه‌هایی از درگیری برای جفت‌یابی پیدا کرده‌اند. 
 با همه این‌ها، نل می‌گوید احتمالا هرگز اطلاعات بیشتری در مورد جزئیات جفت‌‌گیری در اکثر دایناسورها به دست نخواهیم آورد.
 حتی گونه‌های نزدیک به دایناسورها مانند انواع مرغ بهشت که امروزه زنده هستند هم ممکن است روش‌های بسیار متفاوتی را به نمایش بگذارند. او می‌گوید: «اگر سعی کنید در موردشان حدس بزنید هم کار زیادی از پیش نخواهید برد.»
 اما در سال‌های اخیر اکتشافات زیادی در مورد زندگی دایناسورها صورت گرفته که در گذشته حتی فکرش را هم نمی‌توانستیم بکنیم.
 چه کسی می‌داند، شاید در دهه‌های آینده همه ما به اندازه کافی در مورد روش‌های جفت‌گیری این موجودات و این که چه نوع اندام جنسی داشته‌اند، اطلاعات داشته باشیم. 
"
255,دانش,آمریکا نخستین قرص درمان افسردگی پس از زایمان را تایید کرد,کودکان |  علمی |  زنان |  باروری |  دارو |  خانواده |  سلامت زنان | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 اف‌دی‌ای، سازمان غذا و داروی آمریکا، نخستین قرص خوراکی برای درمان افسردگی پس از زایمان را تایید کرد.
 این دارو که قرار است به زودی به بازار عرضه شود در یک دوره دو هفته‌ای تجویز می‌شود و پزشکان امیدوارند بتواند تحولی در این نوع افسردگی به وجود آورد.
 پیش از این تنها درمان مرسوم برای افسردگی پس از زایمان یک داروی تزریقی بود که در مرکز درمانی یا مطب به بیماران به صورت وریدی تزریق می‌شد.
 شرکت تولیدکننده این دارو، «سیج تراپیوتیک و بایوژن» می‌گویند این دارو در چند ماه باقی مانده از سال ۲۰۲۳ به بازار خواهد آمد. هنوز قیمت این قرص مشخص نشده است.
 افسردگی پس از زایمان (پی‌پی‌دی) مانند دیگر انواع افسردگی نشانگانی چون غمگینی، بی‌رمقی، افکار خودکشی، نقصان حس لذت‌جویی و اختلال شناختی دارد و آن طور که سازمان غذا و دارو آمریکا و دیگر نهادهای بهداشتی این کشور می‌گویند از هر ۷ زن یکی پس از زایمان دچار این نوع افسردگی می‌شود.
 دکتر تیفانی فارشیون، روانپزشک مرکز تحقیق و ارزیابی داروهای اف‌دی‌ای می‌گوید: «افسردگی پس از زایمان - PPD - یک بیماری جدی است و برای زنانی که پس از زایمان با افسردگی و احساس گناه یا بیهودگی سر و کله می‌زنند می‌تواند خطرات جانی به همراه داشته باشد چرا که ممکن است افکاری مرتبط با آسیب‌رساندن به خود یا نوزادشان سراغ‌شان بیاید».
 این روانپزشک سازمان غذا و دارو آمریکا همچنین گفته از آنجا که این نوع افسردگی می‌تواند به عدم تمایل مادر برای مراقبت از کودک و برقراری رابطه عاطفی میان آنها شود، می تواند پیامدهای جسمی و روانی منفی هم بر روند رشد نوزاد بگذارد.
 خانم فارشیون گفته دسترسی به نوع خوراکی و قرص درمان این نوع افسردگی می‌تواند فواید فراوانی برای جمع بزرگی از زنان به همراه بیاورد که «با افسردگی شدید و احساسات و هیجان‌ها آسیب‌زا» روبرو هستند.
 آن طور که سازمان غذا و دارو آمریکا می‌گوید مطالعات بالینی نشان داده مصرف این قرص نشانگان افسردگی را ظرف سه روز تخفیف داده است. اف‌دی‌ای می‌گوید شرکت کنندگان در این مطالعات حتی چهار هفته بعد از مصرف آخرین دوز دارو هم اثرات مثبت آن را نشان دادند.
 شایع‌ترین عوارض جانبی این قرص که نام دارویی «زورروا - Zurxuvae» برای آن انتخاب شده، عبارت است از: «خواب‌آلودگی، گیجی، اسهال، خستگی مفرط، عفونت ادرار و برخی نشانه‌های معمول سرماخوردگی».
"
256,دانش,آتش‌سوزی‌های ویرانگر به نوآوری در سیستم‌های کشف آتش دامن زده است,فن‌آوری |  تغییرات اقلیمی |  کانادا |  وضعیت بد آب و هوایی |  علمی | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 جمعه شبی در اوایل ماه ژوئیه، نیکی اسکی‌یوس خبری که از آن وحشت دارد را از همسایه شنید: در سکونتگاه کوچک آنها، اسمیتِرز، واقع در بریتیش کلمبیای کانادا، زنگ خطر تخلیه به دلیل نزدیک شدن آتشی در فاصله ۴ کیلومتری به صدا درآمده است.
 نیکی ۵۱ ساله که مدیر یک موسسه غیرانتفاعی است گفت: «دخترم دست به کار شد و کیفی از وسایل ضروری جمع کرد و بقیه ما هم دنبال او. بعد سعی کردیم بخوابیم اما من بیشتر شب بیدار بودم.»
 روز بعد او بی‌وقفه به دنبال اخبار دقیق وضعیت بود، و ساکنان نواحی همجوار حال آنها را جویا می‌شدند.
 در پایان، خانم اسکی‌یوس و خانواده‌اش مجبور به ترک خانه نشدند، اما دودی که از آتش‌سوزی برمی‌خاست آنقدر برای ریه‌هایش تحریک‌کننده بود که آنها را مجبور کند خود را با پنجره‌های بسته در خانه حبس کنند.
 بریتیش کلمبیا فقط یکی از چندین استان کاناداست که فصلی از آتش‌سوزی های ترسناک را تجربه می‌کند.
 تقریبا ۹۰۰ آتش‌سوزی در طول هفته سوم ژوئیه در جریان بود که در مجموع ۱۰ میلیون هکتار را سوزاند و آن را به بدترین فصل آتش‌سوزی در تاریخ کانادا بدل کرد. دی‌اکسیدکربنی که در آتش‌سوزی‌های شش ماه نخست سال تولید شده، بیش از هر سال کامل دیگری در تاریخ کاناداست.
 این میزان تخریب باعث سرمایه‌گذاری در فن‌آوری‌هایی شده که ممکن است به کشف آتش‌سوزی‌ها پیش از آنکه جدی شوند کمک کند.
 «اُرُرا تِک» یک شرکت مستقر در آلمان که دفتری در ونکوور دارد دارای هشت ماهواره در مدارهای کم ارتفاع با حسگرهای مخصوص فروسرخ است که دما را در خانه‌های ۴ در ۴ متر رد یک نقشه مشبک زیر نظر می‌گیرد.
 سامانه ماهواره‌های این شرکت با کمک داده‌های سایر ماهواره‌ها می‌تواند به سرعت انحراف دما از میزان عادی را شناسایی و به مشتریان گزارش کند، که شامل سازمان‌های جنگل‌بانی و آتش‌نشانی می‌شود.
 این سیستم همچنین می‌تواند داده‌ها را تحلیل و پیش‌بینی کند که آتش‌سوزی احتمالا چگونه رشد خواهد کرد.
 توماس گروبلر مدیر عامل این شرکت می‌گوید: «نرم‌افزار ما می‌تواند بگوید کدام آتش از میان شمار زیادی آتش‌سوزی سریع‌تر از بقیه رشد خواهد کرد.»
 برنامه این است که سیستم آنها تا سال ۲۰۲۶ روزانه ۴۸ بار زمین را اسکن کند.
 جاش مندلسون، مدیر عامل یک شرکت دیگر به نام «کورنیا» در نیویورک، می‌گوید که این شرکت با استفاده از هوش مصنوعی داده‌های جغرافیایی و توپوگرافی را به نقشه‌هایش تغذیه می‌کند تا خطرات بالقوه آتش‌سوزی را شناسایی کند.
 در جریان شروع یک آتش‌سوزی بزرگ، مقابله با همه بخش‌های آن ممکن نیست. سیستم نقشه‌برداری کورنیا مواضعی را که احتمال موفقیت در آنها بیشتر است شناسایی می‌کند.
 «سنسایوتِک»، مستقر در تورنتو و برزیل، وسیله‌ای به اندازه یک تلفن هوشمند ساخته که می‌تواند ۱۴ متغیر مختلف را در بستر جنگل از جمله دما، رطوبت و میزان نمک اندازه‌گیری کند.
 این خوانش‌ها که هر دقیقه یک بار صورت می‌گیرد، در اختیار مشتریان قرار می‌گیرد و می‌تواند زنگ وسایل موبایل را در صورت رسیدن این متغیرها به سطح خطرناک به صدا درآورد.
 ژوئائو لوپِش، مدیر این شرکت، می‌گوید: «بهترین داده‌های ماهواره‌ای ۳۰ دقیقه عقب است، اما حسگرهای ما داده‌های زنده از آنچه در داخل جنگل می‌گذرد را فراهم می‌کند.»
 پهپادها هم برای کمک به آتش‌نشان‌ها روزآمد می‌شوند. «فایردرون» که یک پهپاد آزمایشی است که دانشمندان در امپریال کالج لندن و موسسه تحقیقات اِمپای سوئیس ساخته‌اند، می‌تواند دمایی تا ۲۰۰ درجه سانتیگراد را برای مدت حداقل ۱۰ دقیقه تاب بیاورد.
 هدف این است که این پهپاد به طور خودکار وارد ساختمان‌هایی درحال سوختن شود و اطلاعات داخل مثل نحوه توزیع آتش و موقعیت افراد را در اختیار ماموران آتش‌نشانی بگذارد.
 مایکل فلانیگان، رئیس تحقیقات «خدمات پیش‌بینی، مدیریت اضطراری و علوم آتش» در دانشگاه تامپسون ریورز می‌گوید علیرغم همه فناوری‌های تازه، پاسخ دادن به این سوال که کدام جنگل محل شروع آتش‌سوزی بعدی خواهد بود دشوار است.
 حسگرها می‌توانند خاک خشک و دمای بالا را پیدا کنند اما اغلب نمی‌توانند یکی از علل اصلی آتش‌سوزی یعنی صاعقه را پیش‌بینی کنند، پدیده‌ای که به گفته آقای فلانیگان از دهه ۱۹۷۰ در غرب آمریکا چهار برابر بیشتر باعث آتش‌سوزی شده است.
 او می‌افزاید: «باید سرراست بگوییم، ما در جهانی گرمتر زندگی میکنیم، بنابراین تغییر اقلیم یک فاکتور غیرقابل چشم‌پوشی است.»
 اما او در میان همه فناورهای تازه‌ای که در نیم قرن گذشته به شناسایی آتش‌سوزی‌ها کمک کرده به یک تلفن همراه اشاره می‌کند.
 «تلفن‌های همراه به مردم اجازه داده موقعیت آتش‌سوزی را به اداره آتش‌نشانی خبر دهند و ما شاهد سازمان‌های آتش‌نشانی بیشتری هستیم که اپ‌های خود را برای آسانتر کردن این کار برای مردم می‌سازند.»
"
257,دانش,تماس با وویجر ۲ به طور کامل برقرار شد,علمی |  ستاره شناسی |  فضا | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 سازمان فضایی آمریکا، ناسا، می‌گوید که تماس کامل با کاوشگر وویجر ۲ که پیشتر از دست رفته بود، به طور کامل برقرار شده است.
 در ماه ژوئیه ارسال یک فرمان اشتباه از زمین باعث شد که وویجر ۲ که از سال ۱۹۷۷ درحال اکتشاف فضایی است، زاویه دید خود نسبت به زمین را کمی تغییر دهد که باعث قطع ارتباط شد.
 روز سه‌شنبه سیگنالی از کاوشگر دریافت شد و مسئولان با «بمباران کردن» بخشی از آسمان که فضاپیما در آن قرار دارد، موفق شدند آنتن آن را بار دیگر به سوی زمین برگردانند.
 ناسا اصلا امیدوار بود که تماس با فضاپیما دوباره در ماه اکتبر برقرار شود. وویجر ۲ طوری برنامه‌ریزی شده که هر سال چندین بار جهت خود را از نو تنظیم کند به طوری که آنتن آن به سمت زمین نشانه رود. تنظیم مجدد بعدی در روز ۱۵ اکتبر خواهد بود.
 مسئولان اتاق فرمان، ۳۷ ساعت بعد از مخابره دستور تازه به کاوشگر پیامی از آن دریافت کردند.
 با توجه به فاصله تقریبا ۲۰ میلیارد کیلومتری وویجر ۲ از زمین، ارسال یا دریافت پیام از آن بیش از ۱۸ ساعت زمان می‌برد.
 سوزان داد، مدیر پروژه وویجر، به خبرگزاری فرانسه گفت ناسا برای ارسال این پیام از «قویترین فرستنده» خود استفاده کرد و آن را طوری زمان‌بندی کرد که فضاپیما «در بهترین شرایط» برای دریافت این پیام باشد.
 بعد از قطع تماس، کاوشگر به خاطر زاویه آنتن با زمین قادر به دریافت یا ارسال پیام به «شبکه عمیق فضایی» ناسا نبود. اینها مجموعه‌ای از بشقاب‌های بزرگ رادیویی در اطراف جهان هستند.
 اما ناسا روز ۴ اوت تایید کرد که پیام‌های وویجر ۲ را دریافت کرده و فضاپیما اکنون عملکردی عادی دارد.
 این کاوشگر از سال ۱۹۷۷ زمانی که برای مطالعه بخش‌های دوردست منظومه شمسی پرتاب شد، در فضا شناور بوده و هم اکنون با سرعت ۵۵ هزار و ۳۴۶ کیلومتر در ساعت در فضای میان ستارگان در حرکت است.
 وویجر ۲ و همزاد آن وویجر ۱ تنها فضاپیماهایی هستند که خارج از هلیوسفر - حبابی محافظ از ذرات و میدان‌های مغناطیسی خورشید - فعالیت می‌کنند. وویجر ۱ در سال ۲۰۱۲ و وویجر ۲ در سال ۲۰۱۸ از حیطه منظومه شمسی خارج شدند و به فضای میان ستاره ها رسیدند.
 این کاوشگرها زمانی پرتاب شدند که مشتری و کیوان در اتفاقی نادر که هر ۱۷۶ سال یک بار رخ می‌دهد روی تقریبا یک خط در مسیر سفر وویجر۲ قرار داشتند.
 وویجر ۲ تنها فضاپیمایی است که تاکنون از کنار نپتون و اورانوس عبور کرده است. وویجر ۱ اکنون حدود ۲۴ میلیارد مایل از زمین فاصله دارد که آن را به دورترین فضاپیمای بشر تبدیل می‌کند.
 این دو کاوشگر حامل یک رکورد طلایی با صداها، تصاویر و پیام‌هایی از زمین هستند که هدف آن ارائه تصویری از زمین برای فرازمینی‌هاست.
 انتظار می‌رود نیروی محرکه هر دو فضاپیما در حدود سال ۲۰۲۵ به پایان برسد، با این حال آنها به مسیر خود ادامه خواهند داد.
"
258,دانش,جزئیات خیره‌کننده‌ جیمز وب از مراحل پایانی حیات یک ستاره,علمی |  ستاره شناسی | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 تلسکوپ فضایی جیمز وب تصاویری مسحورکننده از مراحل پایانی حیات یک ستاره دوردست تهیه کرده است.
 این عکس‌ها جزئیات بی‌سابقه‌ای را در سحابی حلقه آشکار می‌کند. این سحابی دارای ساختمانی حلقوی متشکل از گازهای تابان است.
 این سحابی که حدود ۲۶۰۰ سال نوری از ما فاصله دارد یک ستاره درحال مرگ را نشان می‌دهد که لایه‌های بیرونی خود را طی انفجاری راهی فضا کرده است.
 دانشمندان می‌گویند این تصاویر می‌تواند شناختی عمیق از چرخه حیات ستارگان به دست دهد.
 به گفته دکتر مایک بارلو از سرپرستان مطالعه، این تصاویر علاوه بر ظرائف قابل مشاهده در پوسته رنگارنگ این سحابیِ در حال انبساط، ناحیه درونی اطراف کوتوله سفید مرکزی را «با وضوحی فوق‌العاده» آشکار می‌کند.
 «ما شاهد آخرین فصل‌های حیات یک ستاره هستیم، که در واقع شمه‌ای از آینده دور خورشید است. رصدهای تلسکوپ فضایی جیمز وب دریچه تازه‌ای به روی درک این رویدادهای حیرت‌انگیز کیهانی گشوده است.»
 «ما می‌توانیم از سحابی حلقه به عنوان آزمایشگاهی برای مطالعه نحوه شکل‌گیری و تکامل سحابی‌های به اصطلاح سیاره‌نما استفاده کنیم.»
 سحابی‌های سیاره‌ای - یا سیاره‌نما - نامی است که به قرن ۱۸ بازمی‌گردد، زمانی که ویلیام هرشل منجم بزرگ وقت، شکل مدور آنها را با سیارات اشتباه گرفت.
 سحابی حلقه (Ring Nebula) یکی از سحابی‌های معروف سیاره‌نماست که در صورت فلکی لایرا (چنگ رومی) قرار دارد و در ماه‌های تابستان با تلسکوپ‌های خانگی قابل رویت است.
 این سحابی زمانی شکل گفت که یک ستاره درحال مرگ بیشتر مواد خود را طی انفجاری راهی فضا کرد.
 آلبرت زایلسترا، استاد اخترفیزیک در دانشگاه منچستر، گفت: «جزئیات موجود در این تصاویر حیرت‌انگیز است، بهتر از همه تصاویریست که قبلا از آن داشته‌ایم.»
 «همیشه می‌دانستیم که سحابی‌های سیاره‌نما زیبا هستند. اما آنچه اکنون می‌بینیم خیره‌کننده‌ است.»
"
259,دانش,دانشمندان می‌گویند بهتر است هر شب سر موقع به خواب برویم,خواب |  علمی |  رژیم غذایی |  بهداشت و درمان |  سبک زندگی | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 یک مطالعه تازه حاکیست که تغییرات کوچک در عادات خواب میان روزهای کاری و استراحت می‌تواند به تغییرات ناسالم در باکتری‌های معده منجر شود.
 محققان بریتانیایی دریافتند که این می‌تواند تا حدودی نتیجه افت کیفیت رژیم غذایی در اثر پدیده به اصطلاح «جت لگ اجتماعی» باشد، یعنی زمانی که ساعات رفتن به خواب در طول هفته تغییر می‌کند.
 از قبل معلوم بود اختلال شدید در ساعات خواب، به خصوص به علت شیفت‌های متفاوت کاری، تاثیری منفی بر سلامتی دارد.
 ثابت نگه داشتن ساعت رفتن به رختخواب و بیداری و داشتن یک رژیم غذایی متوازن ممکن است خطر بیماری را کاهش دهد.
 مطالعه به روی تقریبا هزار بزرگسال توسط محققان در کینگز کالج لندن دریافت که حتی تفاوتی ۹۰ دقیقه‌ای نسبت به میانگین زمان رفتن به خواب شبانه در طول یک هفته عادی می‌تواند بر نوع باکتری‌های معده ما اثر بگذارد.
 داشتن طیف وسیعی از گونه‌های متفاوت باکتری در دستگاه گوارشی خیلی مهم است. برخی باکتریها بهتر از دیگران هستند، اما داشتن ترکیب درست، نقشی مهم در جلوگیری از رشته‌ای از بیماری‌ها دارد.
 کِیت برمینگام نویسنده این مطالعه و محقق ارشد تغذیه در شرکت علم بهداشت «زوئی» گفت نوسان در ساعات خواب «می‌تواند رشد باکتری‌هایی را تشویق کند که رابطه خوبی با سلامتی ما ندارند.»
 به خواب رفتن و بیدار شدن در ساعات خیلی متفاوت در طول هفته، در مقایسه با آخر هفته، به «جت لگ اجتماعی» معروف است.
 براساس این مطالعه تصور می‌شود که در بریتانیا بیش از ۴۰ درصد جمعیت دچار آن باشند که بیشتر در میان نوجوانان و جوانان دیده می‌شود، اما با افزایش سن کاهش می‌یابد.
 شرکت‌کنندگان در این مطالعه از نظر ساعات خواب تحت نظر قرار گرفتند، خون و مدفوع آنها آزمایش شد و همه غذاهای مصرفی آنها طی یک پرسشنامه ثبت شد.
 احتمال مصرف یک رژیم حاوی مقدار زیادی سیب‌زمینی، از جمله چیپس و سیب‌زمینی سرخ کرده، به علاوه نوشیدنی‌های شیرین و میوه و مغزدانه‌های کمتر در افرادی که «جت لگ اجتماعی» داشتند (۱۶ درصد) بیشتر بود.
 مطالعات قبلی نشان می‌داد که نوسان در ساعات خواب با مصرف کمتر فیبر غذایی همراه است. سایر مطالعات نشان داده بود که جت لگ اجتماعی به افزایش وزن، بیماری و خستگی ذهنی مرتبط است.
 دکتر برمینگام گفت: «کیفیت بد خواب روی انتخاب‌های ما اثر می‌گذارد و باعث می‌شود به غذاهای دارای نشاسته و شکر بالا گرایش پیدا کنیم.»
 یک رژیم غذایی ناسالم می‌تواند بر میزان باکتری‌های مشخص در معده اثر بگذارد.
 محققان دریافتند که سه عدد از شش گونه باکتری‌های فراوانتر در معده افراد دارای جت لگ اجتماعی، به تغذیه بدتر، چاقی و میزان بالاتر تورم و سکته مغزی مرتبط است.
 رابطه میان خواب، رژیم غذایی و باکتری معده پیچیده است و محققان می‌گویند که نیاز به مطالعات خیلی بیشتری وجود دارد.
 نتایج این مطالعه در نشریه اروپایی تغذیه (European Journal of Nutrition) چاپ شده است.
"
260,دانش,هوش مصنوعی در تشخیص سرطان پستان «امیدبخش» بوده است,هوش مصنوعی |  پژوهش پزشکی |  علمی | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 پژوهشی در دانشگاه لوند سوئد نشان می‌دهد که هوش مصنوعی می‌تواند به صورت «مطمئن»، موارد مشکوک در اسکن سرطان پستان را تشخیص دهد.
 بنابر نتایج این تحقیق، معاینات تشخیصی با کمک کامپیوتر می‌تواند با دقتی «مشابه» دو رادیولوژیست، توده سرطانی را شناسایی کند.
 پژوهشگران دانشگاه لوند اما گفته‌اند برای اینکه بتوانیم از این روش برای تشخیص سرطان پستان استفاده کنیم، نیاز به تحقیقات بیشتری هست.
 کارشناسان در بریتانیا توافق نظر دارند که هوش مصنوعی نویدبخش جهش بزرگی برای معاینات تشخیصی سرطان پستان است.
 این اولین مطالعه در زمینه استفاده از هوش مصنوعی برای تشخیص سرطان پستان در ماموگرافی-اشعه ایکس پستان نیست.
 پژوهش‌های قبلی به ویژه چند پژوهش در بریتانیا هم پیشتر به سراغ هوش مصنوعی رفته‌اند که در آنها، کامپیوتر، اسکن‌هایی را که پزشکان قبلا بررسی کرده بودند، برآورد کرده است.
 اما نکته ویژه این پژوهش، توانایی تشخیص هوش مصنوعی است که با تشخیص استاندارد قابل مقایسه است.
 نتایج این پژوهش در مجله «لنست انکولوژی» منتشر شده است و بیش از ۸۰ هزار زن از سوئد با میانگین سنی ۵۴ سال در آن شرکت داشتند.
 نیمی از اسکن‌ها را دو رادیولوژیست بررسی کردند که که تشخیص استاندارد به حساب می‌آید. نیمی دیگر هم به دستگاه تشخیصی هوش مصنوعی سپرده شد و بعد، یک یا دو رادیولوژیست هم آن را تفسیر کردند.
 در مجموع، هوش مصنوعی سرطان پستان را در ۲۴۴ زن تشخیص داد و آزمایش مرسوم، در ۲۰۳ زن، این سرطان را تشخیص داد.
 استفاده از هوش مصنوعی، «خطای مثبت کاذب» بیشتری هم نداشت؛ روندی که طی آن، اسکن به اشتباه، غیر طبیعی تشخیص داده می‌شود.
 نرخ خطای مثبت کاذب هم با هوش مصنوعی و هم با تشخیص استاندارد یک و نیم درصد بود.
 «خیلی دلگرم‌کننده»
 دکتر کریستینا لانگ، نویسنده اصلی این مقاله گفت که هوش مصنوعی این توان بالقوه را دارد که با توجه به کمبود رادیولوژیست در سراسر جهان، عملا برای تشخیص و غربالگری سرطان پستان به کار بیاید.
 اما او اضافه کرد که برای درک کامل این توان بالقوه و برای مقرون به صرفه بودن آن، نیاز به تحقیقات بیشتری هست.
 دکتر کریستینا لانگ می‌گوید «بزرگترین مزیت، در حال حاضر این است که رادیولوژیست‌ها بیش از حد درگیر خواندن عکس نباشند.»
 او اضافه کرد: «سیستم تشخیص سرطان پستان با کمک هوش مصنوعی، دست کم به یک رادیولوژیست نیاز دارد که هدایت کار تشخیص را بر عهده داشته باشد و به طور بالقوه می‌تواند نیاز به دو رادیولوژیست برای اکثر ماموگرافی‌ها را رفع کند. این، هم فشار کار را کمتر می‌کند که باعث می‌شود رادیولوژیست‌ها بتوانند بر کارهای تشخیصی پیشرفته‌تر تمرکز کنند و هم زمان انتظار بیماران را کاهش می‌دهد.»
 یکی از سخنگویان سیستم بهداشتی بریتانیا این روش را بسیار دلگرم‌کننده خواند.
 دکتر کاترین هالیدی، رئیس کالج سلطنتی رادیولوژیست‌ها گفته: «این تحقیقات بسیار امیدبخش است و با افزایش کارایی، کمک به تصمیم‌گیری و کمک به تشخیص و نیز اولویت‌بندی موارد اضطراری‌تر، می‌تواند باعث صرفه‌جویی در وقت رادیولوژیست‌ها شود.»
 به گفته دکتر هالیدی، «هر چند نیاز به متخصصان رادیولوژی ضروری و غیرقابل جایگزین است اما این روش می‌تواند به مراقبت از بیماران کمک شایانی کند.»
"
261,دانش,بعد از قطع تماس با وویجر ۲، ناسا پالسی ضعیف از آن دریافت کرد,علمی |  ستاره شناسی |  فضا | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 ناسا می‌گوید بعد از قطع تماس با فضاپیمای وویجر ۲ که میلیاردها کیلومتر دورتر در خارج از منظومه شمسی قرار دارد، پالس ضعیفی از آن دریافت کرده است.
 ماه پیش بعد از ارسال دستوری اشتباه برای این کاوشگر - که از ۱۹۷۷ مشغول اکتشاف فضاست - آنتن آن دو درجه نسبت به زمین زاویه پیدا کرد.
 در نتیجه این کاوشگر دیگر قادر به دریافت دستورات یا ارسال داده به زمین نبود.
 اما ناسا روز سه‌شنبه گفت که در جریان یک اسکن آسمان، سیگنالی را از وویجر ۲ دریافت کرده است.
 وویجر ۲ حالا کجاست؟
 وویجر ۲ هم اکنون بیش از ۱۹.۹ میلیارد کیلومتر از زمین فاصله دارد، جایی که با سرعت ۵۵ هزار و ۳۴۶ کیلومتر در ساعت در فضای میان ستارگان در حرکت است.
 این کاوشگر از روز ۲۱ ژوئیه، قادر به دریافت دستور یا ارسال اطلاعات برای «شبکه عمیق فضایی» ناسا - آرایه‌ای از آنتن‌های رادیویی در سراسر جهان - نبوده است.
 با این حال اکنون روزنه امیدی برای برقراری ارتباط مجدد با فضاپیما باز شده است.
 با توجه به فاصله تقریبا ۲۰ میلیارد کیلومتری وویجر ۲ از زمین، ارسال یا دریافت پیام از آن حدود ۱۸ ساعت زمان می‌برد.
 ناسا گفت که این خبر موید «وضع خوب سلامتی» وویجر ۲ است.
 ناسا پیشتر در روز دوشنبه گفت که بشقاب عظیم آن در کانبرا، پایتخت استرالیا، سعی دارد خبری از وویجر ۲ بگیرد.
 آزمایشگاه رانش جت ناسا، که دو ماموریت‌ وویجر را مدیریت می‌کند، گفت که این آنتن همچنین ناحیه که وویجر ۲ در آن قرار دارد را با فرمان صحیح «بمباران» کرده است، به این امید که با کاوشگر ارتباط بگیرد.
 هرچند هنوز ارتباط کامل‌تری برقرار نشده، وویجر ۲ طوری برنامه‌ریزی شده که هر سال چندین بار جهت خود از نو تنظیم کند به طوری که آنتن آن به سمت زمین نشانه رود. تنظیم مجدد بعدی در روز ۱۵ اکتبر خواهد بود.
 ناسا انتظار دارد این فضاپیما که حاوی ابزارهای متعدد علمی است، در مسیر برنامه‌ریزی شده باقی بماند.
 کاوشگر از سال ۱۹۷۷ زمانی که برای مطالعه بخش‌های دوردست منظومه شمسی پرتاب شد، در فضا شناور بوده است.
 وویجر ۲ و همزاد آن وویجر ۱ تنها فضاپیماهایی هستند که خارج از هلیوسفر - حبابی محافظ از ذرات و میدان‌های مغناطیسی خورشید - فعالیت می‌کنند. وویجر یک در سال ۲۰۱۲ و وویجر ۲ در سال ۲۰۱۸ از حیطه منظومه شمسی خارج شدند و به فضای میان ستاره ها رسیدند.
 این کاوشگرها زمانی پرتاب شدند که مشتری و کیوان در اتفاقی نادر که هر ۱۷۶ سال یک بار رخ می‌دهد روی تقریبا یک خط در مسیر سفر وویجر۲ قرار داشتند.
 وویجر ۲ تنها فضاپیمایی است که تاکنون از کنار نپتون و اورانوس عبور کرده است. وویجر ۱ اکنون نزدیک به ۱۵ میلیارد مایل از زمین فاصله دارد و آن را به دورترین فضاپیمای بشر تبدیل می‌کند.
 این دو کاوشگر حامل یک رکورد طلایی با صداها، تصاویر و پیام‌هایی از زمین هستند که هدف آن ارائه حکایتی از جهان ما برای فرازمینی‌هاست.
"
262,دانش,تلسکوپ «کاشف تاریکی» به روی جهان چشم باز کرد,علمی |  ستاره شناسی | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 «اقلیدس»، تسلکوپ فضایی جدید اروپا، اولین تصاویر خود را به زمین ارسال کرده است.
 مهندسان دوربین‌های این رصدخانه ۱.۴ میلیارد یورویی را به کار انداخته‌اند تا یک دوره آزمایشی را شروع کنند. این تلسکوپ عکسی با زاویه باز از ستارگان و کهکشان‌ها گرفته است.
 اقلیدس (یوکلید) زمانی که به درستی راه اندازی شد شروع به تهیه یک نقشه سه بعدی از کیهان خواهد کرد، به این امید که ماهیت ماده و انرژی به اصطلاح تاریک را فاش کند.
 این دو پدیده ظاهرا شکل و انبساط کیهان را تعیین می‌کنند.
 اما اینکه دقیقا از چه جنسی هستند هنوز به درستی روشن نیست.
 نه ماده تاریک و نه انرژی تاریک مستقیما قابل ردیابی نیستند، در نتیجه «اقلیدس» باید از شیوه‌های غیرمستقیم برای پی بردن به خواص آنها استفاده کند.
 این تلسکوپ که در روز اول ژوئیه از کِیپ کاناورال در فلوریدا آمریکا پرتاب شد به نقطه‌ای در فاصله ۱.۵ میلیون کیلومتری از زمین گسیل شده است، جایی که از نظر گرانشی برای رصدخانه‌های فضایی «دنج» به حساب می‌آید چون به سوخت کمتری برای حفظ موقعیت در آن نیاز دارند.
 این موقعیت موسوم به «نقطه دوم لاگرانژ» همچنین از نوسان‌های نوری و دمایی که رصدخانه‌های نزدیک‌تر به زمین تجربه می‌کنند در امان است.
 تلسکوپ جیمز وب که پیشتر پرتاب شده بود هم در همین موقعیت پارک شده است.
 تصاویر آزمایشی که سازمان فضایی اروپا روز دوشنبه منتشر کرد توسط دو دوربین اقلیدس تهیه شده است.
 این تلسکوپ دارای یک ابزار نور مرئی به نام «وی آی اس» است و یک ابزار فروسرخ به نام «ان آی اس پی» دارد.
 در عکس های زاویه باز (کوچکتر از ماه کامل) هر دو ابزار ستارگان و کهکشان‌های بی‌شماری دیده می‌شود.
 اگر در عکس‌های «وی آی اس» دقیق شوید، می‌توانید ردهای کوچک زیادی را ببینید. اینها ناشی از ذرات انرژی یا اشعه‌های کیهانی هستند. این ذرات به حسگرهای دوربین برخورد می‌کنند و ردی به جا می‌گذارند.
 زمانی که اقلیدس تهیه نقشه سه بعدی را شروع کرد، مسئولان این ردها را پاک می‌کنند.
 هرچند ماده تاریک مستقیما قابل ردیابی نیست، اما اخترشناسان از وجود آن اطمینان دارند چون آثار گرانشی آن را بر ماده مرئی می‌بینند.
 برای مثال اگر به خاطر حضور ماده تاریک نبود کهکشان‌ها قادر به حفظ شکلی که دارند نبودند.
 هرچند این ماده مستقیما قابل رویت نیست، تلسکوپ می‌تواند توزیع آن در کیهان را با بررسی تاثیر خفیفی که بر انحنای نور کهکشان‌های دوردست دارد ارزیابی کند.
 انرژی تاریک مفهومی خیلی متفاوت از ماده تاریک است.
 این «نیروی» مرموز ظاهرا عامل شتاب گرفتن انبساط کیهان است. تشخیص وجود و تاثیر آن در سال ۱۹۹۸ توسط سه دانشمند انجام شد که به خاطر آن جایزه نوبل گرفتند.
 اقلیدس با نقشه‌برداری از توزیع سه بعدی کهکشان‌ها این پدیده را بررسی خواهد کرد.
 می توان از الگوهای موجود در خلا بزرگ میان این اجرام به عنوان نوعی «خط کش» برای اندازه‌گیری انبساط در طول زمان استفاده کرد.
"
263,دانش,ماه چطور باعث طولانی‌تر شدن روزها می‌شود؟,علمی |  ستاره شناسی |  فضا | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 میلیاردها سال پیش میانگین طول روز روی زمین کمتر از ۱۳ ساعت بود اما با گذشت زمان بر مدت آن افزوده شد و این روند همچنان ادامه دارد. دلیل این مساله در رابطه میان ماه و اقیانوس‌های روی زمین نهفته است.
 در طول تاریخ ، ماه همیشه بخشی لاینفک و در عین حال شبح‌آلود از آسمان بالای سر بشر بوده است. کشش گرانشی ملایم ماه ریتم جزر و مد را تنظیم و نور کم‌رنگ‌ آن مراسم جفت‌گیری شبانه بسیاری از گونه‌ها را روشن می کند. تمدن‌های مختلف تقویم‌های خود را بر اساس نمودهای ماه ( حالت‌های مختلف دیده شدن بخش روشن ماه از زمین) تنظیم کرده و برخی از حیوانات - از جمله سرگین غلتان - از نور خورشید که از سطح ماه منعکس می‌شود برای مسیریابی استفاده می‌کنند.
 اما مهم‌تر از آن طبق برخی نظریه‌ها، ماه احتمالا در ایجاد شرایطی که زندگی روی کره زمین را ممکن ساخته، نقش داشته و حتی ممکن است در وهله اول به شروع حیات در این سیاره هم کمک کرده باشد. علاوه بر این گفته می‌شود مدار غیرعادی و نا‌مدور آن به دور زمین در برخی از سیستم‌های آب و هوایی مهمی که زندگی امروز ما را تحت تاثیر قرار داده‌اند، نقش داشته است.
 اما همین ماه دارد به تدریج از ما دور می‌شود.
 ماه همزمان با اجرای باله ظریف و متوازن خود به دور زمین، طی فرآیندی که «پس‌روی ماه» نام گرفته به تدریج از سیاره ما دور می شود - ماه در حین این رقص با همان سرعتی که دور خود می‌چرخد به دور زمین چرخ می‌زند و به همین خاطر است که ما همیشه فقط یک طرف آن را می‌بینیم - دانشمندان اخیراً توانسته‌اند با پرتاب اشعه لیزر بر روی بازتابنده‌هایی که توسط فضانوردان ماموریت آپولو بر روی سطح ماه قرار داده شده‌اند، سرعت عقب‌نشینی ماه را با دقت بسیار بالا اندازه‌گیری کنند.
 محققان تایید کرده‌اند که ماه هر سال ۳/۸ سانتی‌متر از زمین دور می‌شود و در نتیجه آن روزهای ما هم کمی طولانی‌تر می‌شوند.
 دیوید والتام، استاد ژئوفیزیک دانشگاه رویال هالووی که روی رابطه ماه و زمین مطالعه می کند، می گوید: «همه چیز به جزر و مد مربوط می‌شود. کشش گرانشی ناشی از جزر و مد روی زمین چرخش این سیاره را کند می‌کند و ماه این انرژی را به شکل تکانه زاویه ای دریافت می‌کند.»
 اساساً همان‌طور که زمین هر روز به دور خود می‌چرخد، جاذبه ماه آب‌هایی را که در نزدیک‌ترین فاصله قرار دارند، به سمت خود می‌کشد و جزرو مد ایجاد می‌کند . این جزر و مد‌ها در واقع یک «برآمدگی» بیضی شکل هستند که از یک طرف تحت تاثیر نیروهای گرانشی به سمت ماه کشیده می‌شوند و از سوی دیگر اینرسی می‌کوشد آن‌ها را سر جای خود نگه دارد. اما سرعت چرخش زمین حول محور خود بسیار تندتر از گردش ماه در مدارش است، به این معنی که اصطکاک ناشی از حوضه‌های اقیانوسی در حال حرکت در زیر آب، آب را به همراه خود می‌کشد و در نتیجه برآمدگی کمی جلوتر از ماه در مدار خود حرکت می کند. این مسأله باعث کاهش تدریجی انرژی چرخشی زمین می‌شود و حرکت آن را کند می کند. این در حالی است که ماه انرژی می گیرد و در نتیجه به مدار بالاتری حرکت می‌کند.
 طبق آخرین تحلیل‌ انجام شده، روند فزاینده کاهش سرعت در چرخش زمین به این معنی است که میانگین طول یک روز زمینی از اواخر سده ۱۷میلادی حدود ۱/۰۹ میلی ثانیه در هر قرن افزایش یافته است. سایر برآوردها که بر اساس مشاهدات کهن‌تر ثبت‌شده از کسوف‌ها انجام شده‌اند، این رقم را کمی بالاتر یعنی ۱/۷۸ میلی‌ثانیه در قرن تخمین زده‌اند.
 این نوسان‌ها شاید چندان زیاد به نظر نرسند اما مجموع آن‌ها در طول تاریخ ۴/۴ میلیارد ساله زمین، تغییرات عمیقی را با خود دنبال دارد.
 تصور می شود که ماه حدود ۵۰ میلیون سال پس از تولد منظومه شمسی شکل گرفته است. طبق نظریه‌ای که به طور گسترده مورد تایید قرار گرفته کره زمین در دوران ابتدایی تشکیل خود با یک جسم آسمانی دیگر به نام «تیا» که تقریبا به اندازه مریخ بوده،‌ برخورد کرده است. انفجار ناشی از این برخورد باعث ایجاد ابر عظیمی از گرد و خاک و تکه‌های جدا شده از دو کره در فضا شده که از به هم پیوستن‌شان، آنچه امروزه ماه می‌نامیم، پدید آمده است. با توجه به داده‌های زمین شناسی حفظ شده بر نوارهای سنگی روی زمین، ماه در گذشته نسبت به امروز به زمین بسیار نزدیک‌تر بوده است.
 ماه در حال حاضر در فاصله ۳۸۴ هزار و ۴۰۰ کیلومتری از زمین قرار دارد. اما یک مطالعه جدید نشان داده که حدود ۳/۲ میلیارد سال پیش - درست زمانی که صفحات تکتونیکی شروع به حرکت کردند و میکروارگانیسم‌های ساکن اقیانوس‌ها نیتروژن موجود در آن را می بلعیدند - ماه فقط ۲۷۰ کیلومتر از زمین فاصله داشته که این معادل ۷۰ درصد فاصله فعلی آن است.
 تام اولنفلد، ژئوفیزیکدان از دانشگاه فردریش شیلر در شهر ینا در آلمان و سرپرست این مطالعه می‌گوید: « به دلیل سرعت بیشتر چرخش زمین، طول روز کوتاه‌تر بود به طوری که (در یک بازه زمانی ۲۴ ساعته) دو طلوع و دو غروب خورشید رخ ‌میداد، نه مثل الان که خورشید فقط یک بار طلوع و یک بار غروب می‌کند. چنین چیزی می‌تواند موجب کاهش تفاوت دما بین روز و شب شود و بر فرایندهای شیمیایی در بدن موجودات فتوسنتز‌کننده تأثیر بگذارد.»
 با این حال، آنچه مطالعاتی از این دست نشان می دهند این است که نرخ پس‌روی ماه نیز ثابت نبوده و سرعت آن در طول زمان دچار افزایش یا کاهش شده است. بر اساس مطالعه‌ای که وانینا لوپز د‌آزارویچ، زمین‌شناس در دانشگاه ملی سالتا در آرژانتین انجام داده، حدود ۶۲۵ تا ۵۵۰ میلیون سال پیش سرعت پس‌روی ماه احتمالا ۷ سانتی متر در سال بوده است.
 اولنفلد می‌گوید: «سرعت دور شدن ماه از زمین قطعاً در طول زمان تغییر کرده و در آینده نیز تغییر خواهد کرد. با این حال ماه در طول تاریخ خود عمدتا با سرعت بسیار کمتری نسبت به امروز در حال دور شدن از زمین بوده است.»
 در واقع، ما در حال حاضر در دوره‌ای زندگی می‌کنیم که سرعت پس‌روی به شکل غیر‌معمولی بالاست. با سرعت پس‌روی فعلی، ماه برای قرار گرفتن در موقعیت کنونی خود نسبت به زمین فقط به مدت ۱/۵ میلیارد سال زمان نیاز داشت. اما این روند از زمان شکل‌گیری آن در ۴/۵ میلیارد سال پیش آغاز شده و این ثابت می‌کند که در برخی دوره‌ها در گذشته سرعت عقب‌نشینی بسیار کندتر بوده است.
 والتام می‌گوید: « کشش گرانشی جزر و مد در حال حاضر سه برابر آن چیزی است که ممکن است انتظار داشته باشیم.» دلیل این امر شاید اندازه اقیانوس اطلس باشد.
 طرز قرار‌گیری فعلی قاره‌ها به گونه‌ایست که حوضه اقیانوس اطلس شمالی نسبت‌های مناسب برای ایجاد اثر تشدید را دارد ، به طوری که آب درون آن با سرعتی نزدیک به جزر و مد به جلو و عقب حرکت می‌کند. این مساله باعث می‌شود جزر و مد‌ها از حالت عادی بزرگتر باشند. والتام می‌گوید بهتر است برای درک بهتر این موضوع هل دادن یک کودک روی تاب را به ذهن بیاورید؛ اگر فشار ما با حرکت موجود در تاب هماهنگ باشد، تاب بیشتر ارتفاع خواهد رفت.
 والتام می‌گوید: «اگر اقیانوس اطلس شمالی کمی عریض‌تر یا باریک‌تر بود، این اتفاق نمی‌افتاد. به نظر می‌رسد این مدل‌ها نشان می‌دهند که چند میلیون سال پیش قدرت جزر و مد به شدت کمتر بوده چون قاره‌ها در موقعیت‌های متفاوتی قرار داشتند.»
 اما تغییرات به احتمال زیاد در آینده نیز همچنان ادامه خواهند داشت. طبق مدل‌سازی‌های انجام شده پیش‌بینی می‌شود که ۱۵۰ میلیون سال دیگر یک تشدید جزر و مدی تازه اتفاق بیفتد که حدود ۱۰۰میلیون سال پس از آن با شکل‌گیری یک «ابر قاره» جدید ناپدید خواهد شد.
 اما اگر ماه حتی با سرعت فعلی به فاصله گرفتن ادامه دهد، بعید است بشر شاهد جدایی کامل آن از زمین باشد. مرگ فاجعه‌بار خورشید احتمالا پیش از آن و چیزی حدود ۵ تا ۱۰ میلیارد سال دیگر اتفاق خواهد افتاد و نسل انسان‌ها هم به احتمال زیاد تا آن زمان به طور کامل منقرض شده است.
 با این حال در کوتاه‌مدت خود انسان‌ها هم ظاهرا نقشی در طولانی‌تر کردن روزها دارند؛ چرا که آب شدن یخچال‌های طبیعی و کلاهک‌های یخی به دلیل گرمایش ناشی از تغییرات آب و هوایی در این اتفاق بی‌تاثیر نیست.
 به گفته والتام حدود ۶۰۰ تا ۹۰۰ میلیون سال پیش یعنی زمانی که تصور می‌شود کره زمین وارد یک دوره یخبندان خاص موسوم به « زمین گلوله برفی» شده، سرعت دور شدن ماه کاهش چشمگیری داشته است. او می‌گوید: «یخ اساساً جزر و مد را سرکوب می‌کند.» با همه این‌ها به گفته او پیش بینی میزان تأثیر آن کار آسانی نیست و پیچیدگی‌های زیادی را دارد.
 به این ترتیب از لحاظ نظری نسل بعدی فضانوردانی که با برنامه آرتمیس ناسا به ماه پرواز می‌کنند، احتمالا می‌توانند بگویند در مقایسه با فضانوردانی که ۶۰ سال پیش با ماموریت آپولو به ماه رفتند، از نقطه‌ای دورتر به زمین نگاه کرده‌اند (هر چند با در نظر گرفتن مدار بیضی شکل گردش ماه به دور زمین، موقعیت ماه در هنگام فرود آن‌ها در میزان این فاصله نقشی تعیین کننده دارد - فاصله بین نزدیکترین و دورترین نقاط مدار ماه نسبت به زمین هر ۲۹ روز ۴۳ هزار کیلومتر تغییر می کند.)
 اما زندگی بیشتر ما کوتاه تر از آن است که متوجه شویم هر روزی که از زندگی‌مان می‌گذرد، چند تریلینیوم ثانیه از روز قبل طولانی‌تر است، آنقدر طولانی‌تر که اگر حتی یک پلک بزنیم، متوجه‌اش نخواهیم شد!
"
264,دانش,جهان در حال گذران داغ‌ترین ماه تاریخ است,کنفرانس تغییرات اقلیمی سازمان ملل متحد ۲۰۲۱ |  تغییرات اقلیمی |  طبیعت |  آلودگی هوا |  محیط زیست |  علمی |  سبک زندگی | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 در حالی که مردم بسیاری از نقاط جهان این روزها گرمای شدید را هر لحظه روی پوست صورت خود حس می‌کنند، دانشمندان می‌گویند دیگر «واضح و آشکار است» که ماه ژوئیه که هنوز چند روزی از آن باقی مانده، گرمترین ماه ثبت شده در تاریخ هواشناسی بشر خواهد شد.
 تا امروز گرمترین ماه ثبت شده در تاریخ هواشناسی به سال ۲۰۱۹ بازمی‌گشت اما هنوز ۴-۵ روز از ژوئیه مانده آن رکورد شکسته شده و به همین علت محققان می‌گویند فارغ از دمای چند روز باقی مانده، ژوئیه ۲۰۲۳، گرمترین ماه ثبت شده در تاریخ حدود ۲۰۰ ساله هواشناسی جهان است.
 بی‌نیازی دانشمندان به آمار چهار-پنج روز باقی مانده از ماه ژوئیه در حالی است که روز پنجشنبه - ۲۷ ژوئیه - سازمان هواشناسی آمریکا برای بسیاری از مناطق این کشور هشدار سلامتی صادر کرد. مدارس و اردوهای تابستانی در منطقه واشنگتن دی‌سی به والدین اطلاع دادند که پنجشنبه و جمعه کودکان را بیشتر در داخل ساختمان‌ها نگه خواهند داشت تا از خطر گرمازدگی مصون بمانند.
 آنتونیو گوترش، دبیرکل سازمان ملل متحد هشدار داده که تغییرات اقلیمی و گرمایش زمین بشر را در آستانه ورود به «عصر دمای جوش» قرار داده است. اکثریت غالب دانشمندان موافقند که افزایش دما کره زمین به طور عمده با استفاده فزاینده از سوخت‌های فسیلی مرتبط است.
 جو بایدن، رئیس جمهوری آمریکا، روز پنجشنبه همزمان با اعلام اقدامات دولت خود برای مقابله با پیامدهای گرمای بی‌سابقه، تغییرات اقلیمی را «تهدیدی برای هستی» بشر خواند و گفته اکنون دیگر «هیچ‌کس نمی‌تواند» منکر تاثیرات این تغییرات شود.
 بعضی از دانشمندان معتقدند احتمالا ماه ژوئیه جاری - ۲۰۲۳ - گرمترین ماه کره زمین طی ۱۲۰ هزار سال گذشته بوده است هر چند آمارهای منظم و ثبت شده هواشناسی در جهان به حدود ۲۰۰ سال گذشته محدود می‌شود.
 با این حال دانشمندان از ثبت ماه ژوئیه به عنوان گرمترین ماه تاریخ شگفت‌زده نشده‌اند چرا که به گفته آنها متغیرهای فراوانی در چند هفته گذشته از وقوع آن خبر می‌دادند؛ مانند ثبت گرمترین روز کره زمین که ۶ ژوئیه رخ داد و همچنین ثبت داغ‌ترین ۲۳ روز متوالی در تاریخ هواشناسی که در سه هفته و اندی گذشته روی داده است. این آمارها را مرکز تحقیقات تغییرات آب و هوایی کوپرنیکوس ثبت کرده است.
 کارشناسان می‌گویند که دوره‌های هوای فوق‌العاده گرم در حال افزایش است و تغییرات آب‌وهوایی به این معنی است که اکنون دیگر تجربه دماهای رکوردشکن امری عادی خواهد شد.
 به این ترتیب، گرما در بسیاری از نقاط به دلیل تغییرات اقلیمی بیشتر و شدیدتر خواهد شد.
 دلیل آن هم این است که حتی یک افزایش کوچک در میانگین دما باعث تفاوت زیادی در شرایط آب‌وهوایی ایجاد خواهد کرد؛ زیرا که توزیع کل دمای روزانه به سطوح بالاتری تغییر می‌کند و در نتیجه روزهای گرمتر را محتمل‌تر و شدیدتر می‌کند.
"
265,دانش,آیا جریان آب گلف استریم تا سال ۲۰۲۵ از میان خواهد رفت؟,تغییرات اقلیمی |  علمی | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 یک پژوهش علمی هشدار داده است که سامانه جریان آب گرم اقیانوس‌ها موسوم به گلف استریم ممکن است تا سال ۲۰۲۵ از میان برود.
 پایان این سامانه که جریان‌های اقيانوس اطلس را هدایت می‌کند و آب و هوای غرب اروپا را تعیین می‌کند احتمالاً منجر به دماهای پایین‌تر و اثرات فاجعه‌بار اقلیمی می‌شود.
 اما دانشمندان برجسته درباره این پژوهش ملاحظاتی دارند و می‌گویند این پژوهش مبتنی بر اطلاعات اثبات شده نیست.
 آنها می‌گویند خیلی بعید است که این سامانه به طور قطعی در این قرن متوقف شود.
 در تازه‌ترین ارزیابی یک میزگرد میان‌دولتی درباره تغییرات اقلیمی نتیجه گرفته شده است که گردش واژگونی نصف النهار اقیانوس اطلس (Amoc) در واقع به این سرعت از میان نخواهد رفت.
 پروفسور پیتر دیتلوسون از دانشگاه کپنهاک که نویسنده این پژوهش تازه است به بی‌بی‌سی گفت که شماری از دانشمندانِ نسبت به قابلیت از میان رفتن این سامانه مشهور به گردش واژگونی نصف النهار اقیانوس اطلس هشدار داده‌اند.
 او گفت: «نگرانی‌هایی وجود داشته است که از زمانی که محاسباتی روی آن انجام داده‌ایم یعنی از سال ۲۰۰۴ این جریان رو به تضعیف است.»
 گردش واژگونی نصف النهار اقیانوس اطلس مجموعه‌ای پيچیده از جریان‌هاست که آب گرم را به شمال به سوی قطب می‌برد و این آب در آنجا خنک شده و فرومی‌نشیند.
 اما با افزايش دمای جهانی به همراه گرمايش جهانی، آب تازه به گردش واژگونی نصف النهار اقیانوس اطلس می‌ریزد که حاصل ذوب شدن کلاهک یخی گرینلند و منابع دیگر است.
 اگر این جریان از بین برود، دما ممکن است بین ۱۰ تا ۱۵ درجه در اروپا افت کند و منجر به بالا رفتن آب سطح دریا در شرق آمریکا شود. این اتفاق ممکن است در بارش بارانی که میلیون‌ها نفر برای کشاورزی بدان محتاج‌اند اختلال ایجاد کند.
 آخرین باری که گردش واژگونی نصف النهار اقیانوس اطلس متوقف و دوباره آغاز شده در عصر یخبندان حدود ۱۱۵ هزار تا ۱۲ هزار سال پيش بوده است.
 پژوهش تازه که در نیچر کامیونیکیشنز منتشر شده است از داده‌های دمای سطح دریا که تا سال ۱۸۷۰ قدمت دارد به عنوان راهی برای ارزیابی تغییر قدرت جریان‌های گردش واژگونی نصف النهار اقیانوس اطلس به مرور زمان استفاده می‌کند.
 این پژوهش تخمین می‌زند که گردش واژگونی نصف النهار اقیانوس اطلس ممکن است بین سال ۲۰۲۵ تا ۲۰۹۵ از میان برود.
 این تحلیل مبتنی است بر افزایش انتشار گازهای گلخانه‌ای به شیوه‌ای است که تا کنون رخ داده است. اگر اين انتشارها رو به کاهش بروند، جهان زمان بیشتری برای نگه داشت دما زیر نقطه‌ای خواهد داشت که باعث از بین رفتن گردش واژگونی نصف النهار اقیانوس اطلس می‌شود.
 اما دانشمندانی از جمله بن بوث در مرکز هواشناسی هدلی می‌گویند که نتایج این مقاله «بسیار با داده‌های اثبات شده فاصله دارد.»
 پروفسور پنی هالیدی از مرکز اقيانوس‌نگاری ملی در دانشگاه ساوث‌همپتون می‌گوید: «ما شواهد لازم را در اختیار نداریم که بگوییم این جریان رو به افول است.»
 او گفت: «می‌دانیم که این احتمال وجود دارد که گردش واژگونی نصف النهار اقیانوس اطلس کاری را که الآن دارد انجام می‌دهد در جایی متوقف کند ولی واقعاً به دشواری می‌شود با قطعیت درباره آن نظر داد.»
 او گفت: «اگر همسایه من بپرسد که آیا باید نگران موج‌های گرما یا از بین رفتن گردش واژگونی نصف النهار اقیانوس اطلس باشد، می‌گویم نگران دماها باشد. می‌دانیم که این اتفاق همین الآن دارد می‌افتد و بدتر هم خواهد شد.»
 دلیل احتیاط بسیاری از دانشمندان این است که می‌گویند مؤلفان این مقاله سلسله‌ای از پيش‌فرض‌ها را درباره نحوه فهم گردش واژگونی نصف النهار اقیانوس اطلس دارند.
 اما این سامانه اقلیمی به شدت پیچیده است و متخصصان تمام شواهد لازم را برای فهم کامل گردش واژگونی نصف النهار اقیانوس اطلس در اختیار ندارند.
 به گفته جان رابسون از مرکز ملی علوم جوی در دانشگاه ردینگ، پیش‌بینی‌های مبنی بر افول این سامانه در سال ۲۰۲۵ یا تا سال ۲۰۹۵ را باید خیلی اغراق‌آمیز تلقی کرد.
 ولی آنها می‌گویند معنای این سخن این نیست که این پژوهش مهم نیست یا احتمال متوقف شدن این سامانه را باید منتفی دانست.
 پروفسور رابسون می‌گوید: «ما هنوز هم باید این موضوع را جدی بگیریم که ممکن است تغییراتی ناگهانی در سامانه اقلیمی اطلس شمالی رخ بدهد.»
 او می‌افزاید: «اما پیش‌بینی‌های دقیقی که این امر رخ خواهد داد و در این بازه زمانی رخ خواهد داد چیزهایی هستند که باید به دیده تردید به آنها نگاه کرد.»
"
266,دانش,تمرین‌های ایزومتریک از ورزش‌های هوازی در «کاهش فشار خون موثرترند»,سلامت |  پژوهش پزشکی |  علمی |  بهداشت و درمان | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 با اینکه تمام ورزش‌ها باعث کاهش فشار خون زمان استراحت می‌شوند، اما پژوهشی جدید می‌گوید نرمش‌های ایزومتریک از دیگر تمرین‌ها از جمله ورزش‌های هوازی موثرترند.
 این نتیجه پژوهش محققان دانشگاه‌های کرایست چرچ کانتربری و دانشگاه لستر در انگلستان است که در نشریه طب ورزش بریتانیا منتشر شده است.
 این پژوهشگران خواهان آن شده‌‌اند که توصیه‌های فعلی در بریتانیا در باره کاهش فشار خون با ورزش به‌روز شوند.
 برای این تحقیق، پژوهشگران ۲۷۰ پژوهش را بررسی کردند که در ۳۳ سال گذشته بر روی حدود ۱۶۰۰۰ هزار نفر درباره تاثیر تمرین‌های ورزشی بر فشار خون انجام شده بودند.
 توصیه بهداشت و درمان ملی در بریتانیا به بزرگسالانی که می‌خواهند فشار خونشان را پایین بیاورند، جز تغییر سبک زندگی و تغذیه مناسب، هفته‌ای ۱۵۰ دقیقه ورزش هوازی با شدت متوسط مثل تند راه رفتن، دویدن و دوچرخه سواری است یا ۷۵ دقیقه ورزش شدید همراه با تمرین‌های تقویت عضلات دو بار در هفته.
 اما تحقیق جدید می‌گوید ورزش‌های ایرومتریک برای کاهش فشار خون حتی موثرتر از ورزش‌های هوازی هستند.
 نرمش‌های ایزومتریک ورزش‌هایی هستند که عضلات را به کار می‌گیرند بدون آنکه طول عضله تغییر کند و در نتیجه عصلات و مفاصل حرکت چندانی نمی‌کنند.
 حالت نیم‌نشسته در حال تکیه به دیوار و در حالیکه ران‌ها به موازات زمین هستند، بیشترین تاثیر را در کاهش فشار خون داشت. تمرین دیگر شنا روی ساعد (پلانک) است. این تمرین شبیه شنا رفتن است اما آرنج روی زمین و درست زیر شانه قرار می‌گیرد.
 دو تمرین ایزومتریک دیگر، کشش پا و فشار مشت (مثل فشردن یک گوی سفت در مشت) هم موثر بودند اما از تمرین نیم‌نشسته پشت به دیوار تاثیر کمتری داشت.
 پژوهشگران این نرمش‌های ایزومتریک را با انواع دیگر ورزش‌ مقایسه کردند. پس از ورزش‌های ایزومتریک، این تمرین‌ها به ترتیب بیشتر تاثیر را در کاهش فشار خون داشتند:
 جیمی اُدریسکول از نویسندگان اصلی این تحقیق، اینگونه توضیح می‌دهد که در ورزش ایزومتریک عضله منقبض می‌شود اما طول آن تعییر نمی‌کند. وقتی عضله منبقض می‌شود به رگ‌هایی که به آن خون می‌رساند فشار می‌آورد. در نتیجه این رگ‌‌ها تنگ‌تر و جریان خون و اکسيژن در آنها کمتر می‌شود. وقتی بعد از دو دقیقه به عضله استراحت می‌دهید، ناگهان رگ‌ها باز شده و خون به آنها هجوم می‌آورد. از این نظر، تمرین ایزومتریک با دیگر انواع ورزش متفاوت است و احتمالا به همین دلیل است که چنین تاثیری بر کاهش فشار خون دارد.
 فشار خون بیماری شایعی است بخصوص بعد از چهل سالگی و زمینه‌ساز بسیاری از بیماری‌های قلبی و عروقی و تنفسی و کلیوی است از جمله سکته‌های قلبی و مغزی.
 در این تحقیق فشار خون ۱۳۰ روی ۸۵ یا کمتر سالم، فشار ۱۳۰ تا ۱۳۹ روی ۸۵ تا ۸۹ پیش‌فشار خون و بالای ۱۴۰ روی ۹۰ فشار خون در نظر گرفته شدند.
 اندازه‌گیری فشار خون بخصوص بعد از چهل سالگی، تغییر سبک زندگی تعذبه مناسب و ورزش از راه‌های اصلی کاهش فشار خون هستند اما بسیاری افراد ممکن است به دارو هم نیاز داشته باشند.
 انجام تمرین‌هایی مثل نیم‌نشست با تکیه به دیوار یا شنا روی آرنج برای همه افراد ممکن است به دلایل مختلف مقدور نباشد و اگر آسیب‌های عضلانی-استخوانی-مفصلی وجود دارند برای آنها نیاز به مشورت با متخصص است.
 اما روش‌های دیگر مثل فشار دادن گوی یا یک شیء سفت دیگر در مشت، برای بیشتر افراد میسر هستند.
 در حین تمرین‌های ایزومتریک به تنفس حود توجه کنید و نفس را حبس نکنید.
"
267,دانش,نماینده تگزاس در کنگره آمریکا در اعتراض به قانون جدید کارکردن زیر آفتاب داغ اعتصاب آب می‌کند,کسب و کار |  وضعیت بد آب و هوایی |  اشتغال |  ایالات متحده آمریکا | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 یک نماینده دموکرات ایالت تگزاس در کنگره آمریکا اعلام کرده در اعتراض به قانون جدیدی که کار کردن در خیابان و در هوای گرم را «طاقت فرسا» می‌کند، اعتصاب آب خواهد کرد و نوشیدن آب را تا هنگامی که پزشکان دستور شکستن آن را بدهند متوقف خواهد کرد.
 گرئگ سزار گفته این کار را در اعتراض به لایحه جدیدی انجام خواهد داد که در ایالت تگزاس «استراحت ۱۰ دقیقه‌ای بعد از ۴ ساعت کار در فضای باز» را برای کارگران لغو خواهد کرد.
 این قانون جدید همزمان با شکسته شدن رکوردهای گرما در ایالت جنوبی تگزاس و بسیاری از مناطق جنوب و غرب آمریکا به رای گذاشته شده است.
 بنابر گزارش مرکز آمارهای بازار کار و مشاغل آمریکا، از سال ۲۰۱۱ تا کنون بیش از ۴۰۰ کارگر به علت کارکردن در گرمای طاقت‌فرسا جان خود را در این کشور از دست داده‌اند.
 آقای سزار در توییتر نوشته به منظور همبستگی با کارگران کشورش «نوشیدن آب و استفاده از زمان استراحت را در هر شرایطی - چه آفتاب و چه باران - متوقف» می‌کند.
 او افزوده که در حال حاضر هیچ قانون فدرالی در آمریکا از کارگران در برابر کار در گرمای طاقت‌فرسا و زیر آفتاب داغ، حمایت نمی‌کند.
 همزمان با اعتصاب آب این نماینده تگزاس در داخل ساختمان کنگره آمریکا، واشنگتن دی‌سی، پایتخت این کشور شاهد گرمترین ماه ژوئیه است و دمای هوا در این منطقه که بسیار شرجی و مرطوب است به بالای ۳۱ درجه سانتیگراد رفته است.
 بنابر برآورد وزارت بهداشت بریتانیا، یک انسان معمولی تنها چند روز بدون نوشیدن آب زنده خواهد ماند.
 در نامه‌ای که گرئگ سزار و بیش از ۱۰۰ نماینده دیگر کنگره آمریکا امضا کرده‌اند از این نهاد قانون‌گذار خواسته شده که به اهمیت استراحت کارگرانی که در دمای بالا در محیط باز کار می‌کنند توجه شود: «قوانین حمایتی از کسانی که در دمای طاقت‌فرسا کار می‌کنند برای بسیاری از کارگران و خانواده‌های آنها در سرتاسر آمریکا موضوع مرگ و زندگی است».
 در این نامه به چندین گزارش و تحقیق درباره مواردی که ظرف همین چند ماه گذشته منجر به مرگ کارگران شده و گمان می‌رود به گرمای بیش از حد مرتبط بوده اشاره شده است.
 در این نامه به دو مورد از این مرگ‌ها در ناحیه هریسون تگزاس اشاره شده؛ یکی مربوط به یک پستچی ۴۰ ساله که در هنگام رساندن نامه‌ها از حال رفت و کمی بعد درگذشت و دیگری یک کارگر ۳۵ ساله تعمیر دکل‌های برق که گمان می‌رود بر اثر گرمازدگی جان باخته است.
 این نامه از دولت فدرال آمریکا خواسته پروتکل‌های حمایتی در این ارتباط تهیه کند.
 قانون مورد اعتراض آنها به تازگی توسط گرئگ ابوت، فرماندار تگزاس امضا و رسما اجرایی شد و به موجب آن پروتکلی که به کارگران اجازه می‌داد بعد از هر ۴ ساعت کار در گرمای بالا ۱۰ دقیقه زمان استراحت داشته باشند را لغو شد.
 حامیان لغو این قانون می‌گویند عملا امکان اجرای درست و متوازن آن وجود نداشته و این دست و پای قانون گذاران محلی برای وضع پروتکل‌های متناسب و اجرا و نظارت بر آنها را می‌گرفته است.
"
268,دانش,گوریل «نر» باغ وحش اوهایو یک دختر به دنیا آورد,حقوق حیوانات |  طبیعت |  محیط زیست |  علمی |  ایالات متحده آمریکا |  حیوانات |  رفاه حیوانات | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 ماموران مراقبت از حیوانات باغ‌وحشی در ایالت اوهایو آمریکا در کمال شگفتی شاهد زایمان یک گوریل جوان بودند که برای ۴ سال گمان می‌کردند نر است.
 نام این گوریل جوان سولی است و از سال ۲۰۱۹ در باغ‌وحش شهر کلمبوس اوهایو نگهداری می‌شد.
 نگهبان سولی روز پنجشنبه در وبلاگ باغ‌وحش نوشت نوزاد به نظر «در کمال سلامت» است و سولی هم ظاهرا یک «مادر فوق‌العاده» است.
 مقام‌های این باغ وحش می‌گویند سولی در چهار سال گذشته همواره سالم و سرحال بوده و هیچ‌گاه حتی نیاز به معاینه پزشکی نداشته است و به همین علت هم در تشخیص دقیق جنسیت او اشتباه شده است.
 به گفته آنها اگر چه گوریل‌ها از ۸ سالگی و حدود آن می‌توانند باردار شوند اما تشخیص جنسیت آنها تنها با توجه به مشخصات ظاهری آنها تا ۱۰-۱۲ سالگی دشوار است.
 گوریل‌های نر پشت نقره‌ای که کاملا متمایز از ماده‌ها هستند معمولا بعد از حدود ۱۲ سالگی این خصوصیات ظاهری را بروز می دهند و تا آن زمان ریخت جنسی گوریل‌های ماده و نر و وزن و اندازه‌ آنها تقریبا یکسان است.
 تولد این نوزاد «بسیار غیرمنتظره» بود و علاوه بر شگفت‌زده کردن نگهبانان مقام‌ها را بسیار خوشحال کرده چرا که گوریل‌ها در معرض انقراض و نابودی هستند و زاد و ولد آنها در اسارت یکی از چالش‌های بزرگ برای حفظ آنهاست.
 نگهبانان گوریل‌ها می‌گویند هرگز متوجه بارداری سولی که گمان می‌کردند «نر» است نشده‌اند.
 گوریل‌ها از آنجا که شکم‌های بزرگی دارند معمولا نشانه بارزی از حاملگی ندارند و نطفه و نوزاد‌های آنها هم بسیار کوچکتر از نوزاد انسان است.
 مقام‌های باغ‌وحش کلمبوس اوهایو اعلام کرده‌اند که این نوزاد سی و چهارمین بچه گوریلی است که از سال ۱۹۵۶ تاکنون در این باغ‌وحش متولد شده است و «بخشی از پروژه تلاش برای حفظ گوریل‌ها» در این باغ‌وحش است.
 قرار است از نوزاد متولد شده تست دی ان ای گرفته شود تا مشخص شود پدر او کیست. سولی در گروهی از گوریل‌ها زندگی می‌کند که سرکرده آنها یک گوریل ۳۹ ساله پشت نقره‌ای به نام مک است. این گروه دو گوریل نر دیگر به نام کامولی - ۱۰ ساله - و جی جی - ۶ ساله دارد.
 در همین حال، با وجود اشتباهی که در تشخیص جنسیت سولی رخ داده، مقام‌های باغ‌وحش کلمبوس می‌گویند از جنسیت نوزاد اطمینان دارند؛ او دختر است.
 «هورا! دختر است. تیم ما علاوه بر مشاهده بصری از طریق عکسبرداری از یک متخصص زبده میمون‌ها و آزمایشگاه معتبر حیوان‌شناسی هم مشورت گرفت».
"
269,دانش,آیا در آستانه ورود به دور زمین‌شناسی جدیدی هستیم؟,کانادا |  طبیعت |  علمی | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 برخی دانشمندان بر این باورند که وارد دور جدید زمین‌شناسی شده‌ایم که در آن فعالیت‌های انسانی آثار ماندگار و شدیدی بر زمین گذاشته است.
 حتماً در مورد عصر یخ‌بندان و عصر سنگ یا حجر شنیده‌اید، در مورد آنتروپوسین چطور؟
 دانشمندان در تلاشند با مشاهده سنگ‌ها دریابند آیا ما وارد دوره زمین‌شناسی جدیدی شده‌ایم یا نه.
 سنگ‌‌ها اطلاعات فراوانی درباره سیاره زمین در اختیار ما می‌گذارند و کارشناسان می‌گویند دریاچه کوچکی در اونتاریو کانادا به‌احتمال زیاد بهترین مکان برای سنجش این نظریه است.
 این دریاچه پر از گِل و رسوبات است و هر آنچه انسان استفاده می‌کند یا از انسان‌ها به‌جا می‌ماند مانند رد‌پای سوخت‌های فسیلی را می‌توان در آن مشاهده کرد به همین دلیل این مکان شاخص خوبی برای سنجش میزان تأثیر فعالیت‌های انسانی در زمین بر محیط‌ زیست است.
 برای درک و دریافت بهتر دوره‌های گوناگون تاریخ زمین‌شناسی، کل تاریخ زمین به دوره‌ها و بخش‌های مختلفی تقسیم شده است.
 این تقسیمات زمانی نام‌‌های مختلفی دارند وهر بازه زمانی زمین‌شناسی با توجه به سنجش و مشاهده لایه‌های سنگی زمین تعیین می‌شود.
 با بررسی لایه‌های زمین می‌توانیم در طول زمان مشاهده کنیم عوامل گوناگون مانند مواد معدنی خاص و فسیل‌ها در یک بازه زمانی زیاد هستند و در بازه زمانی دیگری کمتر مشاهده می‌شوند.
 به علم بررسی لایه‌های سنگی چینه‌شناسی می‌گویند و لایه‌های سنگی چینه نامیده می‌شود.
 تازه‌ترین دوره زمانی دور هولوسن است که حدود ۱۱٬۷۰۰ سال پیش و کمی پس از عصر یخ‌بندان شروع شده است.
 در این دوران وضعیت آب‌و‌هوایی ثبات بیشتری پیدا کرد و نشانه آن را در چینه‌های باقی‌مانده از این دوران می‌توانیم مشاهده کنیم.
 دانشمندان تغییرات چشمگیری در بالاترین لایه‌های سنگی تحت بررسی یافته‌اند. (آخرین لایه‌ای که شکل گرفته است).
 آنها این تقسیم زمانی جدید را آنتروپوسن می‌نامند که آنتروپو به معنای انسان و سن به معنای نو و جدید است.
 دانشمندان معتقدند این دور جدید تأثیر شدید انسان بر سیاره زمین از حدود سال ۱۹۵۰ شروع شده است.
 در حدود سال ۱۹۵۰ بود که شتاب بزرگ در زمین شروع شد، دوره زمانی که انسان‌ها شروع به ایجاد فناوری‌های بیشتر کردند و از منابع بیشتر استفاده کردند و جمعیت زمین به سرعت افزایش پیدا کرد.
 همه دانشمندان در مورد ورود به دور زمین‌شناختی جدید اتفاق‌نظر ندارند. برخی از آنها فکر می‌کنند آنتروپوسن در عمل تفاوتی با هولوسن ندارد.
 اتحادیه بین‌المللی علوم زمین‌شناسی، گروهی که مقیاس‌های زمانی زمین‌شناختی را تعیین می‌‌کند هنوز به طور رسمی وضعیت و اصطلاح آنتروپوسن را تائید نکرده است.
 گروهی از متخصصان دریاچه کرافورد در اونتاریو کانادا را بهترین مکان برای مشاهده و بررسی آنتروپوسن تشخیص داده‌اند.
 این دریاچه از میان چند انتخاب دیگر از جمله تالابی در لهستان و صخره‌های مرجانی استرالیا انتخاب شده است.
 هر‌چند برای آنکه این دریاچه به عنوان سایت مشاهده‌گری انتخاب شود سه سازمان علمی دیگر هم باید آن را انتخاب کنند.
 دریاچه کرافورد ۲۴متر عمق دارد اما وسعت چندانی ندارد و بستر آن پوشیده از گِل و رسوبات کاملاً دست‌نخورده است.
 پروفسور فرانسین مک‌کارتی، که در مورد این دریاچه پژوهش می‌کند یکی از اعضای کار‌گروه آنتروپوسن است (گروهی متشکل از ۳۵ زمین‌شناس که در زمینه آنتروپوسن پژوهش می‌کنند)، می‌گوید: “بستر این دریاچه به‌طور کامل جدا از باقی سیاره زمین است جز هر‌آنچه که به آرامی در آب دریاچه فرو‌می‌رود و بر رسوبات کف دریاچه قرار می‌گیرد”.
 پژوهشگران در رسوبات دریاچه میکروپلاستیک، خاکستر نیروگاه‌های ذغال‌سنگ و فلزات سنگین مانند سرب یافته‌اند.
 یکی از مهم‌ترین مواد شیمیایی که یافته‌اند پلوتونیوم است.
 این عنصر رادیو‌اکتیو در سلاح‌های اتمی به‌‌کار برده می‌شود که از سال ۱۹۴۵ و پس از جنگ‌جهانی دوم استفاده از آن شروع شده است.
 نمونه‌ رسوبات بستر دریاچه کرافورد برای آزمایش پلوتونیوم به ساوت‌همپتون در بریتانیا فرستاده شده است تا دریابند از چه سالی برای اولین بار این عنصر در رسوبات دریاچه مشاهده شده است.
 گروه زمین‌شناسان کار‌گروه آنتروپوسن می‌گویند تاریخ اولین مشاهده پلوتونیوم به آنها کمک می‌کند که سال دقیقی برای شروع احتمالی دور آنتروپوسن تعیین کنند.
"
270,دانش,علت مرگ لیزا، دختر الویس پریسلی، مشخص شد,سرگرمی |  علمی |  موسیقی |  ایالات متحده آمریکا |  تاریخ |  سبک زندگی | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 پس از حدود ۶ ماه، پزشکان علت مرگ لیزا ماری پریسلی، تنها فرزند الویس - اسطوره راک-اند-رول - را رسما اعلام کردند و آن را چسبندگی و انسداد روده اعلام کردند.
 دفتر پزشکی قانونی شهر لس‌آنجلس روز جمعه ضمن انتشار گزارش رسمی خود در ارتباط با مرگ لیزا پریسلی، علت زمینه‌ساز مرگ او را چسبندگی روده اعلام کرد که از عوارض جراحی لاغری بوده که خانم پریسلی سال‌ها پیش انجام داده بود.
 لیزا پریسلی که همچون پدرش خواننده بود، روز ۱۲ ژانویه، به اورژانس بیمارستان منتقل شد اما کمی بعد پزشکان مرگ او را اعلام کردند. او به هنگام مرگ ۵۴ سال داشت و تنها دو روز پیش از آن در مراسم جایزه سینمایی گلدن گلوب شرکت کرده بود.
 در ماه ژانویه مقام‌های محلی اعلام کردند که لیزا پریسلی را امدادگران ابتدا در خانه‌اش در کلابسس، حومه لس‌آنجلس، معاینه کردند و به علت ایست قلبی او را به بیمارستان انتقال دادند.
 در گزارش روز جمعه - ۱۴ ژوئیه، ۲۳ تیر - پزشکی قانونی ناحیه لس‌آنجلس هم آمده علت ایست قلبی، ا«نسداد در روده کوچک» خانم پریسلی بوده است.
 این وضعیت هنگامی روی می‌دهد که روده کوچک دچار انسداد یا چسبندگی می‌شود که گاه علت آن سرطان روده و گاه می‌تواند چسبندگی ناشی از پارگی بافت روده ناشی از جراحی باشد.
 پزشکان می‌گویند برخی شرایط مانند التهاب روده هم می‌تواند منجر به انسداد روده شود.
 در مورد خانم پریسلی، گزارش پزشکی قانونی می‌گوید علت انسداد و چسبندگی روده، عمل جراحی لاغری بوده که او چند سال پیش انجام داده بود.
 در گزارش پزشکی قانونی آمده «این وضعیت یکی از عوارض بلندمدت این نوع از جراحی‌های (لاغری) است».
 دکتر انجلیکو کمپن، پزشک بخش اورژانس بیمارستان سنت جوزف بربنک کالیفرنیا به سی‌بی‌اس، شریک کاری بی‌بی‌سی در آمریکا، گفت مرگ بر اثر انسداد روده کوچک بسیار نادر است.
 به گفته این پزشک در اکثر موارد بیمار درد شدیدی احساس می‌کند و به احتمال فراوان شدت درد او را راهی مرکز پزشکی می‌کند.
 لیزا پرسلی، خواننده و ترانه سرا، در کنار مزار پسرش بنجامین کیئو به خاک سپرده شد که در سال ۲۰۲۰ خودکشی کرده بود.
 بعد از مرگ او، مادرش پریسیلا پریسلی، علیه مفاد وصیت‌نامه لیزا شکایت کرد و مدعی شد از بند جدیدی که در سال ۲۰۱۶ به وصیت نامه دخترش اضافه شده خبر نداشته است. مطابق این تبصره لیزا پریسلی وکالت تام مادرش بر اموال و دارایی‌هایش را لغو و این وکالت را به طور مشترک به مادرش، دخترش رایلی و پسرش بنجامین سپرده بود.
 رایلی و بنجامین (که در سال ۲۰۲۰ خودکشی کرد) هر دو فرزندان لیزا ماری پریسلی از دنی کیئو، همسر اول او هستند.
 این پرونده حقوقی در نهایت در ماه مه گذشته با مصالحه میان طرفین بسته شد هر چند مفاد آن هرگز علنی نشد.
 لیزا ماری پریسلی در سال ۱۹۶۸ به دنیا آمد و همچون پدرش، الویس، وارد عرصه موسیقی شد. از او تا هنگام مرگ سه آلبوم منتشر شد.
 او همچنین به علت زندگی پرماجرا و ازدواج با چهره‌های سرشناس مورد توجه رسانه‌ها بود. همسر اول او دنی کیئو، ستاره موسیقی پاپ بود، دومین همسر لیزا کسی نبود جز اسطوره بزرگ موسیقی، مایکل جکسون. او برای بار سوم با نیکولاس کیج، هنرپیشه سرشناس هالیوود ازدواج کرد و چهارمین همسرش هم مایکل لاکوود، موسیقی‌دان شناخته شده بود.
"
271,دانش,گرمای بی‌سابقه در جنوب اروپا رکوردها را خواهد شکست,وضعیت بد آب و هوایی |  آلودگی هوا |  محیط زیست |  علمی |  اروپا | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 موج گرما که جنوب اروپا و شمال‌غربی آفریقا را در برگرفته احتمالا در چند روز آینده رکوردهای تازه‌ای بر جای خواهد گذاشت.
 ماه ژوئیه هنوز به میانه نرسیده که در مناطقی از اسپانیا دمای هوا فراتر از ۴۰ درجه سلسیوس رفته است؛ رویدادی کم سابقه که در فرانسه، یونان، کرواسی و ترکیه هم مقام‌های بهداشتی و کارشناسان هواشناسی را نگران کرده است.
 در ایتالیا پیش‌بینی شده دمای هوا به ۴۸.۸ درجه برسد و همین موجب صدور هشدار قرمز هواشناسی در ۱۰ شهر این کشور از جمله فلورانس و رم شده است.
 روز گذشته یک مرد ۴۴ ساله در یکی از شهرهای شمال ایتالیا بر اثر گرمازدگی مفرط جان باخت.
 رسانه‌های ایتالیا می‌گویند او در حال کار در خیابان و ترسیم خطوط عابر پیاده بوده که از فرط گرما از حال می‌رود. پس از این که امدادگران در شهر لودی، نزدیکی میلان، او را به بیمارستان منتقل می‌کنند، پزشکان هم نمی‌توانند کاری بکنند و ساعتی بعد او می‌میرد.
 نیکولا فراتویانی، یکی از سیاست‌مداران سرشناس ایتالیا در واکنش به این اخبار در توییتر نوشته: «ما با یک موج گرمای طاقت فرسا روبرو هستیم».
 چندین گردشگر هم در ایتالیا به علت گرمازدگی و از حال رفتن به بیمارستان‌ها منتقل شده و خدمات پزشکی دریافت کرده‌اند.
 گرمترین دمای ثبت شده در اروپا مربوط به شهر سیراکیوز در جزیره سیسیل ایتالیاست که در ماه اوت ۲۰۲۱ به ثبت رسیده و ۴۸.۸ درجه سلسیوس بوده است اما اکنون کارشناسان هواشناسی پیش‌بینی می‌کنند که در چند روز آینده شاید این رکورد و دیگر رکوردهای گرما در سایر کشورهای اروپایی شکسته شود.
 اداره هواشناسی بریتانیا اعلام کرده روز جمعه در بخش‌های بزرگی از جنوب ایتالیا هوا به درجات میانی ۴۰ تا ۵۰ خواهد رسید. آن هم در آستانه تابستان و نه میانه ماه اوت.
 سال گذشته بیش از ۶۰ هزار نفر در اروپا به علت گرمازدگی جان باختند.
 اکنون نگرانی از بیشتر شدن این آمار در تابستان داغی که تنها سه هفته از آن گذشته، شدت گرفته است.
 ماه ژوئن گذشته که عملا سه هفته آن هنوز بهار محسوب می‌شد، گرمترین ماه ژوئن تاریخ هواشناسی اعلام شد.
 کارشناسان می‌گویند بروز جبهه‌های گرم و طاقت‌فرسای هوا اکنون با تناوب بیشتری روی می‌دهند و با توجه به پدیده گرمایش زمین و تغییرات آب و هوایی ناشی از آن، این به آن معنی است که شکستن رکوردهای گرما کم کم به امری عادی تبدیل خواهد شد.
"
272,دانش,آیا رژیم غذایی بر باروری تاثیر دارد؟,علمی |  رژیم غذایی |  بهداشت و درمان |  سبک زندگی | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 آیا انتخاب غذاهای مناسب می تواند شانس بچه‌دار شدن‌تان را افزایش دهد؟ حقایق را در این‌ باره بدانید.
 یکی از اصلی‌ترین موضوعات مورد بحث در اتاق‌های گفتگوی آنلاین درباره مسائل مربوط به باروری این است که چه چیزهایی بخوریم تا احتمال باردار شدن‌ افزایش پیدا کند. علاوه بر مکمل‌های زیادی که به عنوان تقویت‌کننده باروری شناخته می‌شوند، مجموعه‌ای از مواد غذایی نیز وجود دارند که می‌توانند به بارداری کمک کنند.
 در میان تمام افسانه‌ها و کالاهایی که درباره باروری وجود دارند، به‌راستی چه شواهدی وجود دارد که نشان دهد برخی غذاهای خاص توانایی باروری در زنان و مردان را افزایش داده و به شکل‌گیری نطفه کمک می‌کنند؟
 برای شروع باید بدانیم که وقتی صحبت از بارداری سالم و نطفه به میان می‌آید، برخی مواد غذایی خاص همچون فولیک اسید تاثیری شگرف دارد. مصرف این ماده در دوران پیش از بارداری و در ایام بارداری از بروز آنانسفالی که در واقع نوعی اختلال مغزی و شکل‌گیری ناقص مغز نوزاد است و همچنین بیرون‌زدگی نخاع (اسپینا بیفیدا) در نوزادان جلوگیری می‌کند.
 از آنجا که این اختلالات اغلب در اوایل بارداری و پیش از آن که فرد متوجه بارداری خود شده باشد به وجود می‌آیند، مراکز کنترل و پیشگیری از بیماری‌های ایالات متحده توصیه می‌کنند که همه زنان در سنین باروری روزانه ۴۰۰ میکروگرم اسید فولیک مصرف کنند. از آنجا که بسیاری از بارداری‌ها بدون برنامه قبلی به وقوع می‌پیوندند، مصرف غذاهای رایج مورد استفاده همچون غلات صبحانه که با این ترکیب غنی شده‌اند می‌توانند گامی موثر در پیشگیری از بروز این بیماری‌ها باشند. تخمین زده می‌شود که در سال ۲۰۱۹، برنامه‌های غنی‌سازی مواد غذایی از بروز ۲۲درصد از موارد احتمالی آنانسفالی و بیرون‌زدگی نخاع در نوزادان سرتاسر جهان پیشگیری کرده باشد.
 اسید فولیک می‌تواند یک مزیت دیگر هم داشته باشد: این احتمال وجود دارد که مصرف این ماده به عنوان مکمل غذایی توسط زنانی که قصد بارداری دارند شانس باردار شدن آنان را افزایش دهد، با این حال برای تصدیق این موضوع لازم است تا آزمایش‌های بیشتری صورت گیرد.
 سایر غذاها و مکمل‌ها چطور؟ آیا رژیمی تحت عنوان «رژیم باروری» وجود دارد که احتمال بارداری را به بالاترین حد ممکن برساند؟
 برای پاسخ به این سوال شاید بهتر باشد به سراغ علل اصلی ناباروری برویم. در ایالات متحده، ۱۵% از زوجین پس از یک سال رابطه جنسی بدون وسایل پیشگیری همچنان موفق به بارداری نمی‌شوند. دلایل احتمالی زیادی برای این امر وجود دارد. در مورد زنان این احتمال وجود دارد که تخمدان‌ها قادر به تولید تخمک سالم نیستند یا در انتقال تخمک از تخمدان‌ها به رحم مشکلی وجود دارد، مثلا لوله‌های رحمی مسدود هستند. حتی اگر تخمک بتواند این مسیر را با موفقیت بپیماید، همچنان این احتمال وجود دارد که نتواند خود را به جداره داخلی رحم بچسباند و یا پس از چسبیدن به جداره داخلی رحم زنده نماند.
 در مورد مردان، باکیفیت بودن اسپرم‌ها برای باروری امری ضروری است. این کیفیت شامل توانمندی حرکتی اسپرم‌ها (جابجایی‌پذیری)، شکل و اندازه آنها (پیکربندی)، و تعداد سلول موجود در یک نمونه اسپرم (تعداد اسپرم) است. عوامل متعددی می‌توانند کیفیت اسپرم را کاهش دهند (می‌توانید به گزارش بی‌بی‌سی فیوچر درباره کاهش کیفیت اسپرم مراجعه کنید). حتی این احتمال وجود دارد که پس از آزمایش‌ها دلیل ناباروری مردان مشخص نشود. در حال حاضر برای ۱۵درصد از گزارش‌های ناباروی مردان توضیح مشخصی وجود ندارد.
 گرچه افزودن یک گزینه غذایی مشخص یا یک مکمل غذایی می‌تواند در کوتاه مدت درمانی سریع برای هر یک از این مشکلات باشد، اما متخصصان بر این عقیده‌اند که رژیم غذایی می‌تواند نقشی سازنده در فرآیند باروری و اتفاقات پس از آن داشته باشد.
 به‌طور خاص در این میان داشتن تغذیه مناسب اهمیت بسزایی دارد. سوء تغذیه می‌تواند عواقبی جدی برای سلامت والدین به‌ همراه داشته باشد.
 مهم ترین یافته‌ها در این‌باره از مطالعه‌ای که درباره کودکان زاده شده در دوره‌ای که به آن «زمستان بدون غذای هلند» گفته می‌شود، استخراج شده است. در سال ۱۹۴۴ قحطی هشت ماهه‌ای در هلند به وقوع پیوست که دلیل آن جلوگیری دولت نازی از رساندن مواد غذایی به بخش‌های تحت اشغال سرزمین هلند بود. مادرانی که در آن دوره باردار بودند، تنها ۴۰۰ کالری در روز دریافت می‌کردند که در قیاس با میزان کالری لازم برای یک بارداری سالم، مقدار ناچیزی به شمار می‌آمد. کودکانی که نطفه‌شان در این دوره بسته شد، دچار مجموعه ای از مشکلات سلامتی شدند. این کودکان نسبت به کودکانی که در دوره قبل و بعد از آنها متولد شده بودند لاغرتر، قدشان کوتاه‌تر و سرهایشان کوچک‌تر بود. زمانی که این کودکان بزرگ شدند هم میزان بروز چاقی، دیابت و اسکیزوفرنی در آنها بالاتر از دیگران بود و آنها کمتر از سایر افراد عمر می‌کردند.
 حتی کسانی که به غذای کافی دسترسی دارند هم باید نسبت مشخصی از مواد غذایی مورد نیاز را دریافت کنند. گرچه بیشتر اوقات راجع به مواد غذایی مفید جهت باروری زنان صحبت به میان می‌آید، آگاهی از نقش تغذیه بر توان بارورسازی آقایان روندی رو به رشد داشته است.
 یافته‌های مطالعه‌ای که در سال ۲۰۱۵ بر روی زوج‌های تحت درمان لقاح مصنوعی انجام شد، نشان می‌دهد که خوردن گوشت و به ویژه نوع گوشت مصرفی در آقایان بر میزان توفیق لقاح مصنوعی تاثیری مثبت دارد. مصرف بیشتر گوشت ماکیان اثری مثبت بر نرخ بارورسازی داشت، حال آنکه مصرف گوشت‌های فرآوری شده (همچون بیکن و سوسیس) بر نرخ بارورسازی تاثیر منفی می‌گذاشت. احتمال موفقیت مردانی که کمترین میزان مصرف گوشت‌های فرآوری شده را داشتند (به‌طور میانگین کمتر از ۱.۵ وعده در هفته) در بارور کردن همسران شان ۸۲ درصد بود، در حالی که گروه دیگری از مردان که بیشترین مقدار گوشت‌های فرآوری شده را مصرف می‌کردند (به طور میانگین ۴.۳ وعده در هفته) تنها ۵۴ درصد شانس بارورسازی داشتند.
 حتی پس از لقاح نیز ممکن است رژیم غذایی پدر به طور غیرمستقیم بر سلامت کودکی که در هنوز به دنیا نیامده است، تاثیر بگذارد.
 مطالعه‌ای که توسط گروهی از محققان دانشگاه کوئینزلند استرالیا انجام شد، نشان می‌دهد رژیم غذایی پدران تاثیری ماندگار بر سلامت کودکانشان که هنوز در مرحله جنینی هستند، می‌گذارد. این گروه تحقیقاتی، اطلاعات مربوط به حدود ۲۰۰ زوج را که در بزرگترین زایشگاه استرالیا یعنی بیمارستان مادران مِیتر تحت مراقبت‌های دوران بارداری بودند، بررسی کرده و به این نتیجه رسیدند که آن چه مردان در دوران بارداری همسرانشان می‌خوردند، به شدت بر انتخاب‌های غذایی همسرانشان تاثیر می‌گذارد و در نهایت تاثیر رژیم غذایی آنان به جنین در حال رشد می‌رسد. مطالعات دیگر نشان می‌دهند که وزن پدر می‌تواند تاثیری بین‌نسلی داشته باشد و بر وزن کودک اثر بگذارد.
 شلی ویلکینسون، متخصص تغذیه‌ای است که از جمله مولفان تحقیق مذکور در دانشگاه کوئینزلند بوده و اکنون در یک کلینیک خصوصی در استرالیا به نام لایف استایل ماترنیتی کار می‌کند که به‌طور تخصصی در حوزه حمایت‌های مربوط به باروری فعالیت می‌کند. او می‌گوید «سلامت و تغذیه مردان در امر باروری نادیده گرفته شده است، حال آنکه چنین مسائلی می‌تواند تا دو نسل بعد و بر سلامت نوه‌های آنان نیز تاثیر بگذارد.»
 او همچنین بر اهمیت همراهی هر دوی زوجین در مواجهه با تغییرات تاکید می‌کند. «اگر یکی از زوجین خود را مقید به پیروی از دستورالعمل‌های بخصوص غذایی کند، احتمال بیشتری وجود دارد که زوج او نیز این دستورالعمل‌ها را رعایت کند. ما باید به همان اندازه که از زنان در ایجاد تغییرات مفید حمایت می‌کنیم، از مردان نیز در ایجاد این تغییرات حمایت کنیم، در غیر این صورت نیمی از مبارزه برای تحقق این تغییرات محکوم به شکست خواهد بود.»
 افزودن میزان چربی در رژیم غذایی یک زوج یکی از این تغییرات مفید است، به این شرط که چربی دریافتی چربی مفیدی باشد. چربی‌های مفید را می توان در مغزها، دانه‌ها، ماهی سالمون، آووکادو و روغن زیتون پیدا کرد. اما اسیدهای چرب ترانس که ممکن است طبیعی یا مصنوعی بوده و برای مثال در مارگارین، پیراشکی، غذاهای سرخ کرده و سایر غذاهای فرآوری شده دیده می‌شوند، خطر ناباروی را افزایش می‌دهند.
 رژیم غذایی مملو از سبزیجات نیز می‌تواند سودمند باشد. محققان مدرسه سلامت عمومی‌ هاروارد در دوره‌ای هشت ساله رژیم غذایی هجده هزار و ۵۵۵ زن را که قصد بارداری داشته و یا باردار شده بودند را بررسی کرده و به این نتیجه رسیدند که مصرف پروتئین‌های گیاهی همچون حبوبات به جای پروتئین‌های حیوانی همچون گوشت قرمز خطر ناباروری ناشی از مشکلات مربوط به تخمک گذاری را تا ۵۰ درصد کاهش می‌دهد.
 محققانی که در سال ۲۰۲۱ وظیفه بازنگری نتایج تحقیقی درباره احتمال وجود ارتباط میان رژیم غذایی و باروری زنان را به عهده داشتند، به این جمع‌بندی رسیدند که گرچه بیشتر پیشنهادهای آنان بر بر رژیم غذایی زنان متمرکز بود، با این حال «بدون شک رژیم غذایی و الگوهای تغذیه‌ای هم در باروری زنان و هم در بارورسازی مردان اهمیت بسزایی دارد.»
 محققان راهنمایی کلی از تاثیرات تک‌تک ترکیبات غذایی و غذاهایی که منبع مناسبی برای این مواد به شمار می‌آیند، ارائه کردند. همچنین آنان بر اهمیت حضور یک متخصص تغذیه بالینی برای حمایت از زوج‌هایی که قصد بچه‌دار شدن دارند، تاکید کردند. به‌طور کلی پیشنهادهای غذایی محققان را می‌توان این‌گونه خلاصه کرد: مصرف سبزیجات، میوه، نان و پاستای تهیه شده از آرد کامل (برای تامین کربوهیدرات)، چربی‌های مفید همچون ماهی‌های روغنی (برای تامین چربی) و حبوبات، تخم مرغ، و گوشت بدون چربی (برای تامین پروتئین). آنها همچنین به ترکیبی اشاره کردند که ممکن است از آن غافل شویم: یُد. این ترکیب به رشد جنین و همچنین کارکرد تیروئید مادر باردار کمک می‌کند.
 درباره الکل تنها یک توصیه مشخص وجود دارد. نظر مرکز تشخیص بیماری‌های عمومی انگلستان این است که: «هیچ مقدار بدون مخاطره‌ای برای مصرف الکل در حین بارداری یا ایامی که قصد باردار شدن دارید، وجود ندارد.» این توصیه در مورد تمامی نوشیدنی های الکلی از قبیل انواع شراب و آبجو صدق می‌کند. توصیه شده که «به‌طور کلی از نوشیدن الکل اجتناب کنید.»
 اگر در مورد رژیم غذایی خود و تاثیر آن بر باروری‌تان نگرانی و یا سوالی دارید، بهترین گام دریافت مشاوره از کارشناسان سلامت است. و اگرچه به نظر می‌رسد برخی غذاها نقش مثبتی در فرآیند باروری دارند، مهم است که اهمیت آنها را بیش از حد بزرگ نکنید. ناباروری و علل آن مقوله‌های پیجیده‌ای هستند. نگرانی در مورد رژیم غذایی می‌تواند عامل بروز استرس غیرضروری و احساس گناه و شرم شود. می‌توان به افرادی که در تلاش برای باردار شدن‌ هستند، اطمینان داد که در بیشتر موارد دلیل بروز این مشکل رفتارهای آنان و یا اهمال‌شان در مصرف یک ماده غذایی خاص نبوده است.
 ویلکینسون می‌گوید افرادی که مشکل بارداری دارند، اغلب به دنبال یک ماده غذایی خاص می‌گردند که مشکل‌شان را حل کند، با این حال بهتر هست رویکرد آنها معطوف به داشتن الگوی غذایی سالم باشد. «در اتاق‌های گفتگوی آنلاین درباره مسائل باروری صحبت‌های زیادی راجع به اینکه آناناس غذایی جادویی برای باردار شدن است می‌شنویم. با این حال، هیچ ماده غذایی یا مکملی وجود ندارد که چنین اثری داشته باشد.»
 * کلیه مطالب این مقاله جهت کسب اطلاعات عموم بوده و نباید جایگزین نظرات کارشناسی متخصصان سلامت شود.
 سلب مسئولیت: بی‌بی‌سی هیچ‌گونه مسئولیتی در قبال مشکلات احتمالی و رفتارهای احتمالی کاربران که مبتنی بر مطالب این سایت است، ندارد. بی‌بی‌سی مسئولیتی در قبال محتویات هیچ یک از سایت‌های اینترنتی که لینک آنها داده شده ندارد و همچنین هیچ‌یک از محصولات یا خدمات ذکر شده یا توصیه شده در این سایت‌ها را تایید نمی‌کند. اگر به هر دلیلی نگران سلامتی خود یا فرزندتان هستید، همیشه با پزشک خود مشورت کنید.
"
273,دانش,چه چیزی جای ایستگاه بین‌المللی فضایی را خواهد گرفت؟,علمی |  ستاره شناسی |  فضا | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 ایستگاه بین‌المللی فضایی بیش از دو دهه در زندگی ما حی و حاضر بوده. اما سال ۲۰۳۱ که آن را برای همیشه از دست می‌دهیم، چه اتفاقی خواهد افتاد؟
 ایستگاه بین‌المللی فضایی - مهد همکاری بین‌المللی و توانایی بشر - تا ۸ سال دیگر به کار خود پایان خواهد داد. اما این پایان دراماتیک نه تنها لزوما رویدادی غم‌انگیز نیست، بلکه حتی می‌تواند پیام‌آور آینده‌ای هیجان‌انگیز برای پروازهای فضایی بشر باشد؛ پروژه‌هایی که انتظار می‌رود همین حالا در دست اجرا باشند.
 پروژه ایستگاه فضایی بین‌المللی سال ۱۹۹۸ با راه اندازی زاریا ، اولین ماژول این ایستگاه توسط روسیه آغاز شد. از آن زمان به بعد ده‌ها کشور برای برپا کردن این بزرگترین سازه ساخت بشر در فضا با یکدیگر همکاری کرده‌اند که مهم‌ترین‌ آن‌ها، شراکت بین دو دشمن سرسخت یعنی ایالات متحده و روسیه پس از پایان جنگ سرد و سقوط اتحاد جماهیر شوروی بود.
 وندی ویتمن کاب، کارشناس سیاست فضایی از دانشکده مطالعات پیشرفته هوا و فضای نیروی هوایی آمریکا می گوید: «این اتفاقی بسیار بزرگ بود. داستان باشکوه شراکتی که پس از جنگ سرد شکل گرفت. صنعت فضایی روسیه در وضعیت بدی قرار داشت و این فرصتی برای ایالات متحده و روسیه بود تا دوران تازه‌ای از همکاری با یکدیگر را آغاز کنند.»
 نتیجه این همکاری یک ایستگاه فضایی غول پیکر به بزرگی یک زمین فوتبال و وزن بیش از۴۰۰ تن شد که با سرعتی حدود ۲۹ هزار کیلومتر در ساعت به دور سیاره ما می چرخد. ایستگاه بین‌المللی فضایی که ساخت آن دست‌کم ۱۵۰ میلیارد دلار هزینه در برداشت از زمان ورود اولین خدمه آن در نوامبر ۲۰۰۰ به طور پیوسته سرنشین داشته است. اما از آنجایی که سخت‌افزار این ایستگاه هر روز کهنه‌تر می‌شود، سال ۲۰۳۱ از مدار خارج خواهد شد و پس از بازگشت به جو زمین به اقیانوس سقوط خواهد کرد.
 از زمان آغاز به کار آی‌اس‌اس، هزاران آزمایش علمی در هر دو بخش روسی و آمریکایی آن، همین‌طور ماژول‌های ساخت اروپا و ژاپن که به آن متصل‌اند، انجام شده است. این تحقیقات شامل بررسی بیماری‌هایی نظیر آلزایمر و پارکینسون، همین‌طور مطالعه روی حالت‌های جدید ماده و پیدا کردن روش‌هایی برای کاشت مواد غذایی مانند کاهو و تربچه در فضا بوده است.
 فرانک دو وین، فضانورد آژانس فضایی اروپا که دو بار در سال‌های ۲۰۰۲ و ۲۰۰۹ از ایستگاه بازدید کرده می‌گوید زندگی و کار در ایستگاه «تجربه‌ای فوق‌العاده بود». او می‌گوید: «همکاری با یک مشارکت بین المللی و کمک به پیشرفت بشر، تجربه‌ای تکرار نشدنی است.»
 اما ایستگاه بین‌المللی فضایی از نظر همه یک پروژه‌ بسیار موفق به حساب نمی‌آید. از نظر لرد مارتین ریس، اخترشناس سلطنتی بریتانیا هزینه‌ای که صرفا برای دستیابی به نتایج علمی پرداخت شده، بسیار بالا بوده است. او می‌گوید: « به طور قطع، صرف چنین هزینه‌ای صرفا برای مطالعات علوم محض زیادی گران است.» او پیشنهاد می‌کند که کشورها باید بیشتر روی مأموریت‌های روباتیک از جمله تلسکوپ فضایی بسیار موفق جیمز وب یا مأموریت‌های در حال انجام به مریخ تمرکز کنند. او می گوید: «فرستادن مردم به فضا بسیار گران است. و من فکر می کنم آینده پروازهای فضایی انسان برای میلیاردرها و ماجراجویان است.»
 با این حال برخی معتقدند دستاورد اصلی این ایستگاه نه تحقیقات علمی که تثبیت جایگاه بشر به عنوان یکی از گونه‌هایست که توانسته در فضا سفر کند. لورا فورچیک، تحلیلگر فضایی در شرکت تحقیق و مشاوره فضایی استرالیتیکال می‌گوید: « پیش از راه‌اندازی این ایستگاه ، ما پروازهای فضایی طولانی مدت را با فضانوردان روسی که بیش از یک سال بود در ایستگاه فضایی میر بودند، تجربه کرده بودیم. اما آی‌اس‌اس در سطح دیگری قرار داشت و نظر ما را در مورد معنای تمدن‌هایی که در فضا سفر می‌کنند، تغییر داد. »
 دو وینی هم نظری مشابه با او دارد: «ما نمی‌توانستیم از ایستگاه فضایی بگذریم. خیلی چیزها یاد گرفته‌ایم. روزی که این ایستگاه از مدار خارج می‌شود، روز غمگینی خواهد بود.»
 جدای از این، پایان کار ایستگاه فضایی بین‌المللی به معنای خاتمه همکاری‌های شکوهمندی خواهد بود که با وجود جنگ‌ها و درگیری‌ها همچنان بر‌جای خود باقی ماندند. از جمله حمله اخیر روسیه به اوکراین که این پروژه را به سخت‌ترین شکل در بوته آزمایش گذاشته است. با این‌که این همکاری در حال حاضر پا برجا باقی مانده اما بعید است در آینده نزدیک دوباره شاهد چنین مشارکتی باشیم. کتی لوییز، مورخ فضایی از موزه ملی هوا و فضای آمریکا می‌گوید: «روس‌ها به همکاری خود ادامه نخواهد داد. آنها گفته‌اند که می‌خواهند راه خودشان را بروند و با توجه به حمله این کشور به اوکراین پذیرفته هم نخواهند شد.»
 اما پروژه‌ای که قرار است جای آی‌اس‌اس را بگیرد، همین حالا در دست اجراست.
 انتظار می‌رود ایستگاههای فضایی تجاری جدید جای ایستگاه فضایی بین المللی را در مدار زمین بگیرند. ناسا پیش‌تر وظیفه حمل و نقل افراد و محموله‌ها به مدار پایین زمین را به شرکت‌های‌ آمریکایی اسپیس‌ایکس و بوئینگ سپرده است. این سازمان همچنین با هدف ساخت ایستگاه‌های فضایی جدید قراردادهایی به ارزش صدها میلیون دلار با چندین شرکت‌ امضا کرده است. این ایستگاه‌ها می توانند به عنوان آزمایشگاه‌های کوچک تحقیقاتی یا مقاصد گردشگران فضایی فعالیت کنند تا حضور انسان‌ در مدار زمین همچنان تضمین شود.
 یکی از این شرکت‌ها به نام اکسیوم اسپیس با همکاری اسپیس‌ایکس از چندی پیش کار انتقال فضانوردان به مدار زمین در قالب ماموریت‌های فضایی خصوصی را آغاز کرده است. این شرکت امیدوار است در سال ۲۰۲۵ بتواند پروژه خود برای اتصال ماژول‌های تازه به ایستگاه فضایی بین‌المللی را آغاز کند. قرار است این ماژول‌ها در نهایت با جدا شدن از ایستگاه فضایی بین‌المللی به ایستگاه‌های مستقل تبدیل شوند که بتوان آن‌ها را به مشتریان خصوصی اجاره داد. اما این ایده مخالفان خودش را هم دارد. جاناتان مک داول، ستاره‌شناس از مرکز اخترفیزیک هاروارد و اسمیتسونین می گوید: «من واقعاً به عملی بودن پروژه‌های تجاری در آنجا شک دارم. من فقط متقاعد نشده‌ام که راه‌اندازی و اداره یک ایستگاه فضایی سودآور عملی باشد.»
 با این وجود، ناسا و سایر شرکای آی‌اس‌اس مشتاقانه به دنبال بررسی این فرصت‌ها هستند. یوزف اشباخر، رئیس آژانس فضایی اروپا می‌گوید: «با همه این عوامل و دست‌اندرکاران به طور جدی در حال گفت‌و‌گو هستیم و بسیار مشتاقیم راهی برای ادامه کار پس از بازنشستگی آی‌اس‌اس پیدا کنیم.»
 با آزاد شدن ۳ میلیارد دلار بودجه‌ای که ناسا سالانه به ایستگاه فضایی بین‌المللی اختصاص می‌دهد، این سازمان می‌تواند اهداف دیگری از جمله فرستادن فضانوردان به ماه و در نهایت به مریخ را دنبال کند. ناسا در حال حاضر روی پروژه آرتمیس تمرکز دارد که هدفش بازگشت به سطح ماه است. طبق این پروژه سال ۲۰۲۴، چهار فضانورد برای اولین بار پس از ماموریت آپولو ۱۷ در ۱۹۷۲به دور ماه پرواز خواهند کرد و در نهایت در ۲۰۲۵ بر سطح آن فرود خواهند آمد. جان کلاین، کارشناس سیاست فضایی در دانشگاه جورج واشنگتن می گوید: «ایستگاه فضایی هزینه زیادی دارد. آنها در تلاشند با پروژه آرتمیس در مسیری تازه قدم بردارند.»
 ناسا همچنین قصد دارد با کمک شرکای بین‌المللی خود یک ایستگاه فضایی جدید به نام دروازه قمری در نزدیکی ماه بسازد. پروژه ساخت این دروازه احتمالا اواخر دهه حاضر آغاز خواهد شد. هر چند اندازه این ایستگاه با ایستگاه فضایی بین‌المللی قابل مقایسه نیست اما می‌تواند نقشی کلیدی در پروازهای فضایی آینده انسان به ماه و فراتر از آن داشته باشد و به عنوان پایگاهی برای فضانوردان در مسیر رفت و برگشت بین زمین و ماه مورد استفاده قرار بگیرد.
 در نهایت این احتمال وجود دارد که آی‌اس‌اس به طور کامل منهدم نشود. برخی شرکت‌ها نگرانند خارج کردن کل ایستگاه از مدار باعث هدر رفتن برخی منابع شود چون ممکن است بتوان در بعضی ماژول‌های آن تغییر کاربری ایجاد کرد یا دوباره آن‌ها را در فضا مورد استفاده قرارداد. ناسا هنوز نگفته پذیرای چنین ایده هایی هست یا نه، اما با نزدیک شدن به آخرین مهلت خروج ایستگاه فضایی بین المللی از مدار، ممکن است نظر خود را تغییر دهد.
 گری کلنان، مدیر عامل صنایع سیس‌لونار در آمریکا می گوید: «هیچکدام از افراد فعال در صنعت فضانوردی که من می‌شناسم واقعاً نمی خواهند این ایستگاه فضایی را در اقیانوس رها کنند.» سیسلونار و چندین شرکت دیگر اواخر سال ۲۰۲۲ طرحی به کاخ سفید ارائه دادند که روی استفاده مجدد از برخی جنبه‌های ایستگاه فضایی از جمله ذوب بخشی از فلز یا تغییر کاربری بعضی ماژول‌های آن تمرکز داشت. کلنان می گوید کاخ سفید از این طرح استقبال کرده است: «آنها از این ایده خوششان آمد. باز‌مصرف و برقراری یک اقتصاد چرخشی با سیاست‌های دولت کنونی مطابقت دارد.»
 در هر صورت، چه ایستگاه فضایی به طور کامل منهدم شود و چه اجزای مختلف آن را برای استفاده مجدد از هم جدا کنند، پروژه آی‌اس‌اس سال ۲۰۳۱ به پایان خواهد رسید و جای آن را ایستگاه های فضایی کوچکتر دیگری خواهند گرفت که ادامه حضور بشر در مدار زمین را تضمین و راه را برای فرود دوباره فضانوردان به ماه هموار خواهند کرد.
 از همه این‌ها که بگذریم، ایستگاه فضایی بین‌المللی میراثی شگفت‌انگیز از خود به جا خواهد گذاشت. کتی لوئیز می‌گوید: «ایده‌ای که از آن به جای می‌ماند این است که با وجود وسواس‌مان نسب به ملی‌گرایی و مرزها، ما می‌توانیم با هم همکاری کنیم. ما از پس این کار برمی‌آییم. ما می‌توانیم در ثروت با هم سهیم شویم.»
 بیشتر بخوانید:
 بایکنور؛ دروازه بشریت به فضا
"
274,دانش,«شهرداری مالک خانه اندیشمندان علوم انسانی نیست»,استان تهران |  فرهنگ ایران |  علمی |  تاریخ | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 واکنش‌ها به اقدام اخیر شهرداری تهران برای تخلیه و بستن خانه اندیشمندان علوم انسانی همچنان ادامه دارد و ابعاد گسترده‌تری به خود گرفته است.
 روز شنبه، هفدهم تیرماه، خانه اندیشمندان علوم انسانی با انتشار بیانیه‌ای اعلام کرد که «شهرداری مالک این ساختمان نیست.»
 در این بیانیه آمده است: علی‌رغم صدور دستور موقت و حضور نیروهای انتظامی در خانه اندیشمندان، عوامل شهرداری از اجرای حکم توقف استنکاف می کنند و وضعیت به روال سابق برنگشته است.
 شهرداری تهران، از شب سه شنبه ۱۳ تیر ماه با حضور دائمی عوامل اجرایی خود، در پی اعمال فشار بر مدیران این مجموعه و تخلیه آن بوده است. خبرگزاری‌های ایران از ادامه حضور پلیس و عوامل اجرایی شهرداری برای بستن این مجموعه و تغییر قفل‌های این ساختمان گزارش داده‌اند.
 تعدادی از مدیران خانه اندیشمندان علوم انسانی و اهالی فرهنگ و هنر در واکنش به این اقدام شهرداری و برای جلوگیری از بسته شدن ساختمان، این چند شب را در آن به سر برده‌اند و برخی از آنها هم گفته اند که اگر حضورشان در داخل ساختمان موجب لغو تصمیم شهرداری شود، حاضرند به صورت شبانه‌روزی در آنجا بمانند.
 مقامات شهرداری تهران، بستن و مهروموم کردن این ساختمان را انکار می‌کنند و می‌گویند: شهرداری در پی بستن خانه اندیشمندان نیست بلکه به منظور استفاده بهینه از این فضا فقط می‌خواهد امکان حضور سلایق مختلف و تنوع دیدگاه‌ها و اندیشه‌های مختلف انقلاب اسلامی را فراهم کند.
 امین توکلی زاده، معاون شهردار تهران،، اخبار مربوط به تخلیه، پلمب و تخریب خانه اندیشمندان را از اساس دروغ و فضاسازی خوانده و آن را نمونه «تنش آفرینی» این نهاد علمی دانسته است.
 آقای توکلی‌زاده به خبرگزاری‌های ایران گفت :« جریان فکری خانه اندیشمندان معمولا سردمدار ایجاد تنش و التهاب فکری در کشور بوده است و بررسی نظارتی آن خالی از لطف نیست.»
 خبرگزاری فارس هم ضمن تکذیب تخلیه و پلمب این ساختمان به این خبر واکنش نشان داد و در یادداشتی با عنوان «خانه اندیشمندان علوم انسانی یا گردهمایی اصلاح طلبان»، نوشت: « ساختمان ۵ هزار متری که قرار بود روزی 'خانه اندیشمندان علوم انسانی' باشد، حالا چند سالی است که به دورهمی‌های یک عده خاص تبدیل شده است.»
 پیشتر هم چهره‌های تندروی حکومت ایران ضمن مخالفت با خانه اندیشمندان علوم انسانی، چرایی وجود آن را زیر سوال برده و تاکید کرده‌اند که «این حلقه‌های بسته و سکولار به چه کاری می‌آیند وقتی در راستای اندیشه انقلاب و اهداف نظام فعالیت نمی‌کنند.»
 علوم انسانی از جمله رشته‌هایی است که از همان ابتدای انقلاب اسلامی ایران به خاطر پیوندش با مبانی تفکر و علوم غربی و تعارض با مبانی دینی زیر ضرب قرار داشته است. آیت‌الله علی خامنه‌ای، رهبر جمهوری اسلامی با شعارعلوم انسانی اسلامی، در راس این مواجهه بوده است.
 بنابر گزارش‌ها، تلاش شهرداری تهران برای تخلیه خانه اندیشمندان ایران براساس دستور شفاهی علیرضا زاکانی، شهردار تهران، و در حالی صورت گرفته که شورای شهر تهران نیز با آن مخالفت کرده است.
 ناصر مهدوی، استاد دانشگاه و اسلام پژوه، در واکشن به این خبر ضمن اشاره به دستور شهردار، علی‌رغم مخالفت شورای شهر و بدون حکم قضایی، در پستی در اینستاگرام نوشت :« برای او تعجب‌آور نیست زیرا اولا در فضای غم‌آلود و تیره دولت ابراهیم رئیسی چنان رفتاری عجیب نیست و ثانیا رئیس شهرداری شخصی است به نام زاکانی که در کینه‌ورزی به دانشگاه و دانشجو و اهل نظر سابقه معلومی دارد.»
 او افزود: « این جماعت همواره در تاریخ گذشته به نام شرع و به نام دین با اهل نظر و اهل فلسفه و اهل هنر سر جنگ و ستیز داشته‌اند و هر کجا فرصت پیدا کرده‌اند بر این گروه روشنگر تاخته‌اند و آنها را از صحنه بیرون انداخته‌اند.»
 محسن رنانی، استاد اقتصاد نیز در یادداشتی در سایت کلمه، ضمن اشاره به تعطیلی خانه اندیشمندان و برخورد با دانشجویان نوشت: «به گمانم از پی جنبش مهسا، یک سیاست عمومی برای بستن دهانِ اندیشه شروع شده است.»
 خانه اندیشمندان علوم انسانی مجموعه‌ای فرهنگی در خیابان ورشو تهران است و در سال ۱۳۹۰ تاسیس شد.
 این نهاد در بیانیه امروز خود گفته است که طی این دوازده سال، «حدود سه هزار برنامه علمی و فرهنگی برای مخاطبان فرهیخته خود طراحی و اجرا کرده است.»
 خانه اندیشمندان علوم انسانی در بیانیه خود اضافه کرده که مصمم است «تمام برنامه‌های این خانه طبق اعلام قبلی برگزار شود و وقفه‌ای در روند آن ایجاد نگردد.»
 شب های بخارا در بزرگداشت اهالی فرهنگ و هنر ایران به همت علی دهباشی، سردبیر مجله بخارا از جمله برنامه‌هایی بود که در خانه اندیشمندان علوم انسانی با حضور چهره های مطرح و سرشناس مردمی برپا می‌شد.
 نعمت‌الله فاضلی، پژوهشگر و نویسنده، به شبکه شرق گفت که اگر خانه اندیشمندان «تضعیف شود، موجب خواهد شد که استادان، دانشجویان یا شهروندان احساس کنند این فضا تنگ‌تر شده یا هویتش تغییر کرده و می‌تواند برای شهروندان تهرانی، مردم ایران و حتی برای شهرداری به مثابه حکمرانی محلی و پایداری کلی جامعه ایران ضربه‌ای کاری باشد و مشکلاتی را ایجاد کند.»
 ژاله آموزگار، پژوهشگر فرهنگ و زبان‌های باستانی ایرانی، نیز در محکومیت اقدام علیه خانه اندیشمندان علوم انسانی نوشت: « نمی‌توانم باور کنم که چنین پایگاهی بسته شود. آیا خردمندانه‌تر نیست که به جای بریدن درختان بارور در آبیاری آن‌ها بکوشیم و اگر نیازی به ایجاد مرکز فرهنگی دیگری هست، نهال جدیدی بکاریم ؟»
 مسعود جوزانی، کارگردان سینما، هم با انتشار یک ویدیو خطاب به شهرداری تهران و مسئولان گفت:« دوستان من برای این که بیرونشان نکنید و اینجا را تصاحب نکنید مجبور شدند شب را در این مکان بخوابند اتفاقی که اصلا باور کردنی نیست و نمی توانی بگویی انسان را غمگین می‌کند، کل وجود انسان را زیر سوال می‌برد که اصلا چرا من هستم؟»
"
275,دانش,چرا یک «گودال گرانشی» اسرار‌آمیز در اقیانوس هند وجود دارد؟,علمی | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 دانشمندان معتقدند دلیل وجود «گودال گرانشی» در اقیانوس هند را کشف کرده‌اند.
 تا سال‌ها کارشناسان نمی‌دانستند چرا منطقه‌ای به وسعت حدود سه میلیون کیلومتر مربع در بستر اقیانوس هند پایین‌تر و گود‌تر از مناطق اطرافش است.
 سطح آب دریا در این منطقه هم به طور باور‌نکردنی ۱۰۶ متر پایین‌تر از میزان متوسط جهانی است.
 «گودال گرانشی» در‌واقع گودال یا حفره نیست، دانشمندان می‌گویند کشش گرانشی یا نیروی جاذبه در این منطقه کمتر است و به همین دلیل بستر دریا فرو‌رفته است.
 هرچند ما به‌طور معمول زمین را کره کامل و همواری در نظر می‌گیریم اما در واقع فراز و نشیب‌های فراوانی دارد و شاید بتوان گفت بیشتر به سیب‌زمینی شباهت دارد تا توپ.
 دانشمندان از این فراز و نشیب‌های سطح کره زمین نقشه‌برداری کرده‌اند اما یکی از مواردی که باعث شگفتی آنها شد گودال یا فرو‌رفتگی اقیانوس هند بود که در سال ۱۹۴۸ کشف شد.
 اکنون دو پژوهشگر از مؤسسه علوم هند به نام‌های دیبانجان پال و آتری گوش دلیل به‌وجود آمدن این گودال را دریافته‌اند.
 با بررسی مدل‌سازی‌های کامپیوتری از ۱۴۰ میلیون سال پیش آنها توانستند به چگونگی حرکت صفحات تکتونیکی زمین پی ببرند، صفحات بزرگی که پوسته زمین را تشکیل می‌دهند.
 در پژوهش آنها که در مجله مقالات پژوهشی ژئوفیزیک (ژئوفیزیکال ریسرچ لترز) منتشر شده است، آنها بقایای اقیانوس دیرینه‌ای را در حدود ۱۰۰۰ کیلومتری زیر پوسته زمین و در زیر قاره آفریقا یافتند.
 آنها دریافتند که در تمام مدل‌سازی‌های کامپیوتری ستون‌هایی از سنگ مذاب و گدازه در زیر قاره آفریقا وجود دارد که احتمال دارد بر اثر حرکت صفحات تکتونیک در گوشته بالایی زمین (لایه‌ای که درست زیر پوسته زمین قرار دارد) فرونشست کرده‌ باشند.
 همین سنگ‌های مذاب عاملی است که پژوهشگران معتقدند باعث به‌وجود آمدن گودال یا فرو‌رفتگی اقیانوس هند شده است.
 پژوهش در این زمینه هنوز در آغاز راه است و آزمایش‌ها و تحقیقات بیشتری باید انجام شود.
 هیمانگشو پاول از مؤسسه ملی پژوهش‌های ژئوفیزیک هند در گفتگو با سایت نیو‌ساینتیست گفته است هنوز ممکن است عوامل دیگری در تشکیل گودال گرانشی اقیانوس هند یا ژئود فرو‌رفته اقیانوس هند (IOGL) نقش داشته باشد.
 او می‌گوید: “در مدل‌سازی‌ها امکان ندارد که به طور دقیق طبیعت را شبیه‌سازی کنیم”.
"
276,دانش,زاکربرگ: تردز، شبکه اجتماعی رقیب توییتر، در ساعات اول فعالیت ۳۰ میلیون مشترک جذب کرد,توییتر |  شبکه‌های اجتماعی |  اینستاگرام |  علمی | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 مارک زاکربرگ، مدیرعامل شرکت متا که صاحب شبکه‌های اجتماعی فیس‌بوک و اینستاگرام است، گفته شبکه اجتماعی جدیدش با نام «تردز»، در نخستین روز از فعالیت خود ۳۰ میلیون کاربر جذب کرده است. از تردز به عنوان رقیب توییتر نام برده می‌شود که می‌تواند نزد کاربران جای آن را بگیرد.
 آقای زاکربرگ گفته که اپلیکیشن تردز قصد دارد در تعداد کاربران از توییتر پیشی بگیرد و آن را یک رقیب «دوستانه» برای توییتر معرفی کرده.
 کارشناسان می‌گویند تردز می‌تواند کاربران توییتر را که از تغییرات اخیر در این پلتفرم ناراضی هستند، جذب کند.
 تردز هنوز در اتحادیه اروپا برای استفاده کاربران فعال نشده است.
 کاربران این شبکه اجتماعی جدید می‌توانند تا حداکثر ۵۰۰ حرف یا کاراکتر را در هر پست استفاده کنند که شباهت زیادی با توییتر دارد.
 آقای زاکربرگ پیش از این گفته بود که «دوستانه» بودن این پلت‌فرم «در نهایت کلید موفقیت آن خواهد بود».
 وی در پاسخ به سوالی در مورد اینکه آیا تردز از توییتر بزرگتر خواهد شد، گفت: «مدتی طول می‌کشد، اما فکر می‌کنم به بیش از یک میلیارد نفر کاربر برسیم».
 مدیرعامل متا گفت: «توییتر این فرصت را داشته است که این کار را انجام دهد، اما موفق نشده است.»
 ایلان ماسک، مالک توییتر که آن را در ماه اکتبر سال گذشته خرید، در واکنش به راه‌اندازی تردز گفت که: «بی‌نهایت ترجیح می‌دهد که توییتر مورد حمله غریبه‌ها قرار بگیرد، تا اینکه در شادی کاذب اینستاگرام پنهان شود».
 تردز اکنون در بیش از ۱۰۰ کشور از جمله بریتانیا برای دانلود در دسترس قرار گرفته، اما به دلیل نگرانی‌های نظارتی هنوز در اتحادیه اروپا در دسترس نیست.
 علیرغم اینکه تردز یک برنامه مستقل است، کاربران با استفاده از حساب اینستاگرام می‌توانند وارد آن شوند و نام کاربری اینستاگرام آنها وجود دارد، اما گزینه ای برای تغییر پروفایل و ایجاد نام کاربری اختصاصی برای تردز موجود است.
 متا می‌گوید کاربران همچنین می‌توانند همان حساب‌هایی را که در اینستاگرام دنبال می‌کنند، انتخاب کنند. این برنامه به کاربران اجازه می‌دهد در اینستاگرام خصوصی باشند، اما در تردز عمومی باشند.
 در حال حاضر چندین شبکه اجتماعی برای جایگزینی توییتر در دسترس کاربران است که از جمله می‌توان به بلواسکای و ماستودون اشاره کرد که تلاش دارند کاربران توییتر را جذب کنند.
 مزیت تردز در رقابت با سایر جایگزین‌های توییتر در این است که به اینستاگرام و صدها میلیون کاربر فعلی آن در این پلتفرم متصل است.
 در تردز، پست‌ها را می‌توان در اینستاگرام و بالعکس به اشتراک گذاشت و می‌تواند شامل لینک‌ها، عکس‌ها و ویدیوهای حداکثر پنج دقیقه باشد.
 با این حال، برخی از کاربران اولیه در روز چهارشنبه مشکلاتی را هنگام آپلود تصاویر گزارش کرده‌اند.
 کاربران می‌توانند کنترل کنند که چه کسی می تواند آنها را ""منشن"" کند و پاسخ‌های پست‌هایی که حاوی کلمات خاصی است، را فیلتر کنند.
 لغو فالو کردن، مسدود کردن، محدود کردن یا گزارش پروفایل‌های دیگر نیز امکان‌پذیر است و هر حسابی که کاربران در اینستاگرام مسدود می‌کنند به طور خودکار در تردز هم مسدود می‌شوند.
 روز شنبه این هفته، ایلان ماسک اعلام کرد که تعداد توییت‌هایی که کاربران می‌توانند روزانه در پلتفرم خود ببینند، محدود خواهد شد.
 توییتر همچنین اعلام کرده است که داشبورد کاربری محبوبش با عنوان ""توییت دک"" هم تا ۳۰ روز دیگر پولی خواهد شد.
 از زمانی که ایلان ماسک صاحب توییتر شد، بسیاری از کاربران توییتر به صورت علنی نارضایتی خود را از این پلتفرم و نحوه اداره آن، با استناد به رفتارهای نامنظم و دیدگاه‌های سیاسی آقای ماسک، اعلام کردند.
"
277,دانش,خشم و اضطراب در مورد طرح ژاپن برای رهاسازی فاضلاب نیروگاه اتمی فوکوشیما در دریا,طبیعت |  ژاپن |  محیط زیست |  علمی |  انرژی هسته‌ای | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 طرح جنجالی دولت ژاپن برای رهاسازی فاضلاب تصفیه شده از نیروگاه اتمی فوکوشیما به دریا، باعث خشم و نگرانی در داخل و خارج از این کشور شده است.
 از زمان وقوع سونامی در سال ۲۰۱۱، که به‌شدت به این نیروگاه آسیب رساند، بیش از یک میلیون تن فاضلاب تصفیه‌شده در آنجا انبار شده است. ژاپن حالا می‌خواهد تخلیه این آب در اقیانوس آرام را شروع کند.
 آژانس بین‌المللی انرژی اتمی، وابسته به سازمان ملل متحد، گزارشی در حمایت از طرح ژاپن منتشر کرده است.
 اما این طرح که دو سال پیش اعلام شد به‌شدت در ژاپن بحث‌انگیز شده است.
 صنایع ماهیگیری و غذاهای دریایی در ژاپن و مناطق اطراف نگرانی‌ خود را در مورد تاثیر آن بر امرار معاش خود ابراز کرده‌اند، چون می‌ترسند مصرف‌کنندگان از خرید غذاهای دریایی خودداری کنند.
 همسایگان ژاپن هم خوشحال نیستند. چین، با سروصدای زیاد، ژاپن را متهم می‌کند که با اقیانوس به عنوان «فاضلاب شخصی» خود برخورد می‌کند.
 پکن، روز سه‌شنبه، از گزارش آژانس بین‌المللی انرژی اتمی انتقاد کرد و گفت که نتیجه‌گیری آن «یک جانبه» است.
 از زمان وقوع فاجعه، شرکت نیروگاه تپکو برای خنک کردن میله‌های سوخت راکتورهای فوکوشیما، آب پمپاژ می‌کند. در نتیجه این نیروگاه هر روز آب آلوده تولید می‌کند که در مخازن عظیم ذخیره می‌شود.
 تاکنون بیش از هزار مخزن پر شده و ژاپن می‌گوید که این روش راه‌حلی پایدار و درازمدت نیست. این کشور می‌خواهد آب را طی ۳۰ سال آینده به‌تدریج در اقیانوس آرام رها کند و مصرانه می‌گوید که تخلیه آن بی‌خطر است.
 رها کردن فاضلاب تصفیه‌شده در اقیانوس روشی معمول برای نیروگاه‌های هسته‌ای است - اما از آنجا که این آب محصول جانبی یک حادثه است، این زباله هسته‌ای معمولی به حساب نمی‌آید.
 تپکو آب فوکوشیما را با سامانه پردازش مایع پیشرفته خود (ALPS) تصفیه می‌کند، که به غیر از تریتیوم و کربن ۱۴، میزان اکثر مواد رادیواکتیو را به معیارهای ایمن در سطح قابل قبول کاهش می‌دهد.
 تریتیوم و کربن ۱۴ به ترتیب اشکال رادیواکتیو هیدروژن و کربن هستند و به‌سختی از آب جدا می‌شوند. این مواد به طور گسترده در محیط طبیعی، آب و حتی در انسان وجود دارند، زیرا در جو زمین تشکیل می‌شوند و می‌توانند وارد چرخه آب شوند. هر دو مقدار خیلی کمی تشعشعات دارند، اما اگر به مقدار زیاد مصرف شوند شاید‌ خطر داشته باشند.
 آب تصفیه‌شده از صافی‌های دیگری عبور می‌کند و سپس با آب دریا رقیق می‌شود تا غلظت مواد باقی‌مانده را کم کند و نهایتا در اقیانوس رها شود. تپکو می‌گوید که دستگاه‌های این شرکت تضمین می‌کند که آب رقیق‌نشده تصادفی آزاد نشود.
 دولت ژاپن می‌گوید سطح نهایی تریتیوم - حدود ۱۵۰۰ بکرل در لیتر - بسیار ایمن‌تر از مقداری است که مقررات حاکم بر تخلیه زباله‌های هسته‌ای تعیین می‌کنند، یا سازمان بهداشت جهانی برای آب خوردن اعلام کرده است. تپکو گفته که سطح کربن ۱۴ هم مطابق ضوابط جهانی است.
 تپکو و دولت ژاپن پژوهش‌هایی را سازمان داده‌اند تا نشان دهند که آب تخلیه شده خطر کمی برای انسان و آبزیان دارد.
 بسیاری از دانشمندان هم از این طرح حمایت کرده‌اند. جری توماس، متخصص آسیب‌شناسی مولکولی، که با دانشمندان ژاپنی در این تحقیقات رادیواکتیو همکاری کرده و در مورد فوکوشیما به آژانس اتمی سازمان ملل مشاوره داده گفت: «آب‌آزاد شده قطره‌ای در اقیانوس خواهد بود، هم از نظر حجم و هم از نظر تشعشعات رادیواکتیو. شواهدی وجود ندارد که این سطوح بسیار پایین رادیو ایزوتوپ‌ها آثار زیانباری برای سلامتی داشته باشد.""
 کارشناسان حقوق بشر که سازمان ملل آنها را تعیین کرده و فعالان محیط زیست با این طرح مخالفت کرده‌اند. گروه «صلح سبز» گزارش‌هایی را منتشر کرده که در مورد فرآیند تصفیه آب توسط تپکو تردیدهایی را مطرح کرده و مدعی است که این روش در حذف مواد رادیواکتیو به اندازه کافی موثر نیست.
 منتقدان می‌گویند ژاپن باید فعلا آب تصفیه‌شده را در مخازن نگه دارد. آنها استدلال می‌کنند که این امر فرصتی ایجاد می‌کند تا فناوری‌های جدید تصفیه توسعه یابد و همزمان هر گونه مواد رادیواکتیو باقی‌مانده به طور طبیعی در آب کم شود.
 دانشمندانی هم هستند که در مورد این طرح ابراز نگرانی می‌کنند. آنها می‌گویند که مطالعات بیشتری لازم است تا تاثیر رهاسازی این آب آلوده بر بستر اقیانوس و آبزیان روشن‌تر شود.
 رابرت ریچموند، زیست‌شناس دریایی و استاد دانشگاه هاوایی، به برنامه «نیوزدی» بی‌بی‌سی گفت: «ما هنوز شاهد ارزیابی‌های کافی درباره اثرات زیست‌بوم‌شناختی نبوده‌ایم. این خیلی ما را نگران می‌کند که ژاپن نه تنها قادر به تشخیص آنچه وارد آب، رسوبات و ارگانیسم‌ها می‌شود نخواهد بود، بلکه اگر تشخیص هم داد، هیچ راه‌چاره‌ای برای پاک‌سازی آن وجود نخواهد داشت. هیچ راهی برای بازگرداندن جن به چراغ جادو وجود ندارد.»
 تاتسوجیرو سوزوکی، استاد مهندسی هسته‌ای از مرکز تحقیقات ترک تسلیحات هسته‌ای در دانشگاه ناکازاکی، به بی‌بی‌سی گفت که این طرح «لزوما منجر به آلودگی جدی نخواهد شد یا به آسانی به مردم آسیب نمی‌رساند - اگر همه چیز خوب پیش برود.»
 اما او گفت با توجه به اینکه تپکو نتوانست از فاجعه سال ۲۰۱۱ جلوگیری کند، همچنان نگران انتشار تصادفی آب آلوده است.
 چین از ژاپن خواسته است قبل از رهاسازی آب با کشورهای منطقه و نهادهای بین‌المللی به توافق برسد.
 پکن همچنین توکیو را به نقض «تعهدات اخلاقی و حقوقی بین‌المللی» متهم کرده و هشدار داده است که اگر این طرح را اجرا کند «باید تمام پیامدهای آن را به عهده گیرد.»
 دو کشور با توجه به گسترش اخیر توانایی‌های نظامی ژاپن و تحرکات تحریک‌آمیز چین در اطراف تایوان روابط متشنجی دارند.
 توکیو در حال مذاکره با همسایگان خود بوده و در ماه مه میزبان کارشناسان کره جنوبی بود که از نیروگاه فوکوشیما دیدن کردند. اما معلوم نیست این کشور پیش از اجرای طرح، تا چه اندازه برای جلب موافقت همسایه‌هایش تعهد دهد.
 بر خلاف پکن، سئول - که مشتاق ایجاد روابط با ژاپن بوده است - نگرانی‌های خود را با آرامش مطرح کرده و روز سه‌شنبه گفت که به یافته‌های آژانس «احترام» می‌گذارد.
 اما این رویکرد خشم مردم کره جنوبی را برانگیخته است. براساس یک نظرسنجی تازه ۸۰ درصد آنها نگران انتشار این آب‌ها هستند.
 پارک هی جون، یک ماهیگیر کره جنوبی به بی‌بی‌سی گفته است: «دولت سیاستی جدی برای جلوگیری از انتشار زباله در دریا دارد... اما حالا در مورد فاضلابی که به اقیانوس می‌ریزد، حتی یک کلمه هم (به ژاپن) چیزی نمی‌گوید.»
 «بعضی از مسئولان می‌گویند که بهتر است سکوت کنیم تا مصرف‌کنندگان بیش از این مضطرب نشوند. به نظر من این حرف بی‌معنی است.»
 هزاران نفر در تظاهراتی در سئول شرکت کرده‌اند تا خواستار اقدام دولت شوند. عده‌ای از مردم هم از ترس اخلال در عرضه مواد غذایی، نمک و سایر مایحتاج را ذخیره می‌کنند.
 مجلس کره جنوبی هفته گذشته در واکنش به این اعتراضات قطعنامه‌ای را در مخالفت با طرح رهاسازی آب تصویب کرد. هرچند مشخص نیست این موضوع چه تاثیری بر تصمیم ژاپن خواهد داشت.
 مقام‌ها همچنین «نظارت‌های شدیدی» را بر تولید غذاهای دریایی اعمال می‌کنند و به ممنوعیت فعلی واردات محصولات دریایی ژاپن از مناطق اطراف نیروگاه فوکوشیما عمل می‌کنند.
 نخست وزیر کره جنوبی، هان داک سو، برای کاهش نگرانی‌های مردم گفت که حاضر است خودش آب فوکوشیما را بخورد تا نشان دهد که سالم است. در حالی که یک مقام هفته گذشته گفت که تنها بخش کوچکی از این تخلیه به آب‌های کره ختم می‌شود.
"
278,دانش,سوم ژوئیه داغ‌ترین روز زمین از زمان ثبت رکوردها,کنفرانس تغییرات اقلیمی سازمان ملل متحد ۲۰۲۱ |  تغییرات اقلیمی |  علمی | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 میانگین دمای جهان روز دوشنبه سوم ژوئیه با عبور از ۱۷ درجه سانتیگراد رکورد تازه‌ای را ثبت کرده است.
 محققان آمریکایی گفتند که رکورد تازه بالاترین از زمان شروع ثبت رکوردها در پایان قرن ۱۹ است.
 دانشمندان تصور می‌کنند که این وضع ترکیبی از یک رویداد طبیعی به نام «ال نینیو» و ادامه تصاعد دی اکسید کربن توسط انسان باشد.
 همچنین تایید شد که ماه پیش گرم‌ترین ژوئن ثبت شده از زمان شروع رکوردها بود.
 دانشمندان در «مراکز ملی پیش‌بینی‌های زیستی محیطی آمریکا» گفتند که میانگین دمای جهان در روز سوم ژوئیه ۱۷.۰۱ درجه سانتیگراد بود که رکورد ۱۶.۹۳ درجه‌ای اوت ۲۰۱۶ را می‌شکند.
 از ابتدای سال جاری تاکنون، محققان نگران افزایش دمای خشکی‌ها و دریاها بوده‌اند.
 اسپانیا و بسیاری از کشورهای آسیایی در فصل بهار دمای بی‌سابقه‌ای را تجربه کردند. بعد از آن جهش دما در بخش‌هایی از آب‌های زمین، مثل دریای شمال، مشاهده شد که معمولا شاهد چنین گرمایی نیستند.
 این هفته گرمای طاقت‌فرسایی در چین شروع شده به طوری که دما در برخی نقاط از ۳۵ درجه سانتیگراد فراتر رفت. جنوب آمریکا هم در هفته‌های اخیر شاهد گرمای سختی بوده است.
 رکورد روز دوشنبه گرم‌ترین دما از زمان ثبت رکوردهای ماهواره‌ای در سال ۱۹۷۹ است. کارشناسان بر این باورند که این همچنین بالاترین رقم از زمان نصب گسترده ابزارها برای ثبت دما در پایان قرن ۱۹ است.
 محققان فکر می‌کنند که این محصول پدیده «ال نینیو» علاوه بر گرمایش زمین به دلیل فعالیت‌های انسانی است.
 نوسان جنوبی ال نینیو یا «انسو» دارای سه فاز مختلف است: داغ، سرد و خنثی. این قوی‌ترین نوسان در سیستم اقلیمی زمین است.
 لیون سیمونز محقق اقلیمی گفت: «اینکه میانگین دمای هوای سطحی زمین در خلال روند گرمایش برای اولین بار از زمان ثبت رکوردهای قابل اعتماد به ۱۷ درجه سانتیگراد رسیده یک گذرگاه سمبلیک مهم است.»
 «حالا که فاز گرم‌تر ال نینیو به تدریج آغاز می‌شود، می‌توانیم انتظار رکوردهای خیلی بیشتر روزانه، ماهانه و سالانه را در یک سال و نیم آینده داشته باشیم.»
 در ماه ژوئن دمای میانگین در سراسر زمین ۱.۴۶ درجه سانتیگراد بالاتر از میانگین ۱۸۵۰ تا ۱۹۰۰ بود.
 بریتانیا هم داغترین ژوئن خود را ثبت کرد.
 محققان فکر می‌کنند با قوت گرفت ال نینیو رکوردهای بیشتری در ادامه تابستان شکسته خواهد شد.
 کارستِن هاستاین از دانشگاه لایپزیگ گفت: «ممکن است ژوئیه به داغ‌ترین ماه تا به امروز بدل شود. یعنی داغترین ماه از دوره ایمیان در حدود ۱۲۰ هزار سال پیش.»
"
279,دانش,اپلیکیشن «تردز»؛ زاکربرگ رقیب توییتر را راه‌اندازی می‌کند,توییتر |  فیسبوک |  شبکه‌های اجتماعی |  اینستاگرام |  علمی | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 متا، مالک فیسبوک، اپلیکیشن جدید خود را برای رقابت با توییتر راه‌اندازی می‌کند؛ این اپلیکیشن که «ترِدز» (Threads) نام دارد، به اینستاگرام وصل خواهد شد.
 متا می‌گوید این اپلیکیشن روز پنجشنبه (۶ ژوئیه) فعال خواهد شد و هم‌اکنون هم برای پیش‌سفارش در اَپ‌استور (App Store) اپل در دسترس است.
 تصاویر منتشر شده از اپلیکیشن تردز، داشبوردی را نشان می‌دهد که شبیه توییتر است. متا، تردز را به عنوان یک «اپلیکیشن مکالمه مبتنی بر متن» توصیف کرده است.
 این اقدام تازه‌ترین حرکت در رقابت بین مارک زاکربرگ، مالک متا و ایلان ماسک، مالک توییتر است.
 ماه گذشته، این دو غول شبکه اجتماعی توافق کردند که در یک «مبارزه در قفس» به مصاف هم بروند؛ اگرچه معلوم نیست این دو تا چه اندازه در مورد یک چنین زورآزمایی جدی بوده باشند.
 آقای ماسک، در توییتی در مورد راه‌اندازی تردز نوشت: «خدا را شکر که آنها چنین خردمندانه عمل می‌کنند»؛ پاسخی به عنوان تازه‌ترین ضربه به حریفش، مارک زاکربرگ.
 این در حالی است که اخیرا ایلان ماسک اعلام کرد که داشبورد کاربری محبوب توییت‌دِک (TweetDeck) در توییتر تا ۳۰ روز دیگر پولی خواهد شد.
 این اقدام تازه‌ترین تلاش آقای ماسک است تا کاربران را وادار کند در توییتربلو (Tweeter Blue)، سرویس اشتراک توییتر، ثبت نام کنند.
 روز شنبه (۱ ژوئیه)، این مولتی‌میلیاردر شمار توییت‌هایی را که کاربران می‌توانند ببینند، محدود کرد و دلیل آن را «داده‌کاوی» سرویس‌های هوش مصنوعی نامید.
 به نظر می‌رسد که در اپلیکیشن تردز این سرویس رایگان خواهد بود و هیچ محدودیتی برای شمار پست‌هایی که کاربران می‌توانند ببینند، وجود نخواهد داشت.
 در اَپ‌استور در توصیف این اپلیکیشن جدید آمده است: «تردز جایی است که گروه‌های اجتماعی گرد هم می‌آیند تا هر موضوعی را به بحث بگذارند، از موضوعی که همین امروز برایشان اهمیت دارد تا آنچه که فردا باب خواهد شد.»
 تصاویر اپلیکشن تردز نشان می‌دهد که این اپلیکیشن خیلی شبیه توییتر است.
 از آنجایی که تردز یک اپلیکیشن متعلق به متا است، داده‌هایی از جمله داده‌های موقعیت مکانی و خریدها و سابقه مرور را هم روی تلفن کاربران اضافه می‌کند.
 در سال‌های اخیر، چندین اپلیکیشن که شباهت بسیار زیادی به توییتر داشته‌اند، وارد عرصه شده‌اند، از جمله تروث میدیا (Truth Media) متعلق به دونالد ترامپ و ماستودون (Mastodon).
 یکی دیگر از اپلیکیشن‌های مشابه توییتر، بلوسکای (Bluesky) است که می‌گوید پس از اقدام ایلان ماسک در محدود کردن استفاده از توییتر، ترافیک «بی‌سابقه‌ای» را در اپلیکیشن خود مشاهده کرده است.
 با این حال، اپلیکیشن تردز می‌تواند بزرگترین تهدیدی باشد که توییتر تاکنون با آن مواجه شده است.
 مارک زاکربرگ این پیشینه را دارد که ایده‌های شرکت‌های دیگر را قرض کند و کار موفقی از آن‌ها بسازد.
 برای مثال، ریلز (Reels) به طور گسترده‌ای به عنوان نسخه مشابه تیک‌تاک (TikTok) دیده می‌شود؛ همچنین استوریز (Stories) شبیه اسنپ چت (Snapchat) به نظر می‌رسد.
 متا منابع لازم برای رقابت با توییتر را دارد. تردز بخشی از پلتفرم اینستاگرام خواهد بود، بنابراین به صدها میلیون حساب کاربری هم متصل خواهد شد. متا، برخلاف سایر رقبای احتمالی، برای جا انداختن اپلیکیشن جدید مجبور نخواهند بود که از صفر شروع کند.
 اگرچه ایلان ماسک در میان گروه‌هایی به دلیل تعهدش به آزادی بیان مورد ستایش قرار گرفته است، اما برخی از کاربران را هم از خود دور کرده است.
 مارک زاکربرگ امیدوار است بتواند به اندازه کافی کاربران سرخورده توییتر را بسوی خود بکشاند تا یک جایگزین واقعی را ارائه دهد.
"
280,دانش,مرگ ماهی‌ها و تهدید حشرات در داغ‌ترین ژوئن بریتانیا,تغییرات اقلیمی |  وضعیت بد آب و هوایی |  علمی | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 گروه‌های محیط زیست هشدار می‌دهند که رکورد دما در ماه ژوئن در بریتانیا با نابودی بی‌سابقه ماهی‌های ساکن رودها و مختل شدن زندگی حشرات و گیاهان همراه شده است.
 گروه «وایلدلایف تراست» گفت که طبیعت «زیر ضربات هوای شدید قرار گرفته بی‌آنکه فرصت تنفس پیدا کند.»
 سازمان آب بریتانیا گفت که مصرف آب در ساعات پرمصرف روز در برخی نقاط این کشور ۲۵ درصد افزایش یافت.
 مارک اوئن از «انگلینگ تراست» به بی‌بی‌سی گفت: «گزارش‌ها در مورد شمار ماهی‌های تلف شده در رودها برای این وقت سال بی‌سابقه است. ما انتظار داریم رودها در ادامه تابستان زمانی که هوا داغ‌تر و خشک‌تر است تحت تاثیر قرار گیرند.»
 مرگ ماهی‌ها ظاهرا به دلیل کمبود اکسیژن در آب همزمان با کاهش سطح رودها اتفاق می‌افتد. ماهی‌ها همچنین زمانی تلف می‌شوند که آلاینده‌های متصاعد شده از خودروها و کامیون‌ها که بر جاده‌ها رسوب کرده، با وقوع طوفان شسته شود و به رودخانه‌ها بریزد.
 سازمان محیط زیست بریتانیا گفت که گزارش بیشتری از مرگ ماهی‌ها نسبت به مدت زمان مشابه در سال قبل دریافت کرده است.
 الی مورس از «وایلدلایف تراست» به بی‌بی‌سی گفت بسیاری از گیاهان گلدار مثل ارکیده‌ها هم در دمای بالا پژمرده شدند که حشراتی مثل زنبورها و پروانه‌هایی که از آنها تغذیه می‌کنند را تحت تاثیر قرار می‌دهد.
 به خصوص گونه‌هایی که عمر کوتاهی دارند دستخوش قرار می‌گیرند. بسیاری از پروانه‌ها فقط برای مدت کوتاهی در بزرگسالی هستند و اگر در این دوره به غذا دسترسی نداشته باشند، جمعیت آنها ضربه می‌خورد.
 خانم مورس اضافه کرد که این شرایط به خصوص بعد از بهاری تر و سرد تعجب‌آور است.
 او افزود: «به نظر می‌رسد هر ماه شاهد داغترین، خشکترین، پرباران‌ترین یا رویداد رکوردشکن دیگری هستیم. اگر رویدادهای شدید مثل آتش‌سوزی طبیعی یا آلودگی یک بار اتفاق بیافتند، معمولا زمان کافی برای از جا بلند شدن طبیعت وجود دارد، اما حالا به نظر می‌رسد که حیات وحش بی‌وقفه زیر ضربات شدید این نوع رویدادها قرار گرفته.»
 فراوانی و شدت بیشتر دوره‌های گرما علاوه بر محیط زیست بر منابع آب بریتانیا فشار وارد می‌آورد.
 کارشناسان آب می‌گویند که رودها و آبگیرهای مصنوعی که بیشتر آب خوردن بریتانیا را فراهم می‌کند، در وضعیتی سالم‌تر از دوره مشابه سال قبل قرار دارند.
 درهرحال سازمان آب بریتانیا مردم و کسب و کارها را ترغیب کرده است در مصرف آب دقت کنند تا در صورت وقوع خشکسالی فشار بر سیستم کم شود.
 خانم مورس گفت که مردم می‌توانند با گام‌های کوچک به طبیعت کمک کنند گرمای شدید را تاب بیاورد.
 یک ظرف آب در باغ یا حیاط می‌تواند تشنگی جوجه‌تیغی، زنبورها و پروانه‌ها را برطرف کند.
 به علاوه او می‌گوید که علف اگر بلندتر باشد پناهگاه بهتری در هوای داغ برای موجودات فراهم می‌کند، بنابراین بهتر است بگذارید حداقل تکه‌هایی از چمن بلندتر شود.
"
281,دانش,مشاهده نخستین ابرماه سال ۲۰۲۳,علمی |  ستاره شناسی | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 ساکنان بخش‌های مختلف کره زمین دوشنبه شب شاهد بروز پدیده ابرماه هستند که در آن قرص ماه کامل بزرگ‌تر و پرنورتر از موارد عادیست.
 بنا بر اعلام سازمان هوا-فضای آمریکا، ناسا، این ابرماه به مدت سه شب قابل ملاحظه است.
 پدیده ابرماه زمانی رویت می‌شود که ماه کامل در مدار ۲۷ روزه خود به گرد زمین، در نزدیک‌ترین حالت به آن قرار بگیرد.
 علت این وضع این است که مدار گردش ماه به دور زمین، به جای این که دایره کامل باشد، به شکل بیضی است.
 فاصله این ابرماه با زمین ۲۲۵۰۰ کیلومتر کمتر از حالت‌های عادی خواهد بود.
 ماه کامل ژوئیه امسال را مطابق با سنت بومیان قاره آمریکا، ماه مرال نامیده‌اند چرا که گوزن‌های این قاره در این ماه شاخ جدید در می‌آورند.
"
282,دانش,چرا صنعت کشتیرانی برای کاهش تصاعد تحت فشار است,تغییرات اقلیمی |  آلودگی هوا |  سازمان ملل متحد |  محیط زیست |  علمی | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 تصاعد گازهای گلخانه‌ای صنعت کشتیرانی چیز معادل کل تصاعد سالانه آلمان است.
 این صنعت هنوز هدفی را برای به رسیدن به حالت «صفر خالص» تعیین نکرده است، اما وضعیت ممکن است در اجلاس سازمان ملل که روز دوشنبه در لندن شروع به کار کرد تغییر کند.
 رسیدن به «صفر خالص» به این معنی است که هرگونه تصاعد باقی مانده باید از طریق سایر روش‌های جذب کربن مثل درختکاری جبران شود. برخی نمایندگان خواهان تحقق این هدف تا ۲۰۵۰ و نصف شدن تصاعد این صنعت تا سال ۲۰۳۰ هستند.
 فعالان می‌گویند که این «توافق مهم دهه» در زمینه تغییر اقلیم خواهد بود.
 صنعت کشتیرانی، دولت‌ها و گروه‌های محیط زیست برای سال‌ها بر سر چگونگی پاکیزه‌تر کردن بخش حمل‌ونقل کالا سرشاخ بوده‌اند.
 این مساله به علت پیچیدگی موضوع از توافق ۲۰۱۵ پاریس برای مهار گرمایش زمین کنار گذاشته شد.
 این صنعت اهمیت دارد چون حدود ۹۰ درصد محصولات و کالاهایی که جهان مصرف می‌کند با کشتی جابجا می‌شود.
 کشتی‌ها اغلب سوخت‌هایی به شدت آلاینده مصرف می‌کنند که مسئول تولید سه درصد تصاعد دی اکسید کربن جهان است که تقریبا معادل تصاعد یک سال آلمان یا ۲۴۳ نیروگاه زغالی است.
 کارشناسان هشدار می‌دهند که اگر تدابیر سفت‌وسختی اعمال نشود، آلودگی این صنعت ممکن است تا نیمه این قرن ۵۰ درصد بیشتر شود.
 طرح‌های کنونی صنعت کشتیرانی فقط نصف شدن تصاعد تا نیمه قرن را پیش‌بینی می‌کند، تعهدی که به گفته دانشمندان به هیچ وجه در راستای توافق پاریس نیست.
 این هفته نمایندگان ۱۷۵ کشور که در این صنعت حضور دارند تحت نظارت «سازمان بین‌المللی دریانوردی» (آی ام او)، وابسته به سازمان ملل، در لندن گرد هم می‌آیند تا برای توافق بر سر یک جدول زمانی تازه برای کربن‌زدایی کامل از این صنعت تلاش کنند.
 فعالان خواهان تعیین هدفی خیلی سخت‌تر هستند، به طوری که تصاعد تا سال ۲۰۳۰ نصف شود و تا ۲۰۵۰ به صفر خالص برسد. برخی حتی می‌خواهند از این هم جلوتر بروند تا کربن‌زدایی کامل تا ۲۰۴۰ کامل شود.
 کِرلین ویلز، مدیر بنیاد اقلیمی سازمان ملل، اقیانوس و اقلیم، می‌گوید: «اگر کشورهای عضو بجنبند، می‌توانند بخش کشتیرانی را در راستای برآورده کردن تعهدات پاریس قرار دهند و به سرمایه‌گذاری در فناوری‌های سبز که این بخش را کاملا منقلب خواهد کرد کمک کنند.»
 بسیاری از کشورها موافقند و برخی شرکت‌های کشتیرانی هم خواهان فشار برای پیش بردن طرح‌هایی برای حمل‌ونقل پاکیزه‌تر هستند. مِرسک، بزرگترین شرکت خطوط حمل کانتینر با کشتی، گفته قصد دارد تا ۲۰۴۰ کربن‌زدایی کند.
 تلاش‌های قبلی برای تقویت اهداف اقلیمی در سازمان بین‌المللی دریانوردی به دلیل مخالفت کشورهایی مثل چین، هند و عربستان سعودی که خواهان حفاظت از منافع کشتیرانی خود در داخل هستند بی‌نتیجه مانده است.
 ناظران می‌گویند که اگر نشست لندن با اهدف تازه برای همه بخش‌های کشتیرانی موافقت کند، بزرگترین گام علیه تغییر اقلیم از زمان توافق پاریس خواهد بود.
 جان مگز، از ائتلاف فعالان برای کشتیرانی پاکیزه، به خبرنگاران گفت: «واقعا می‌توان گفت که این نه توافق اقلیمیِ مهم سال، بلکه احتمالا دهه خواهد بود.»
 در داخل صنعت هم ضروری بودن اصلاحات تشخیص داده شده، اما این نگرانی هست که تحقق اهداف تازه بیش از حد مشکل و گران خواهد بود.
 با این حال تحقیقات تازه نشان می دهد که نصف کردن تصاعد کشتیرانی تا پایان دهه فقط حدود ۱۰ درصد بر هزینه ها می افزاید.
 هفته گذشته کیتَک لیم، دبیر کل آی‌ام‌او، از نمایندگان خواست «سازش کنند و راه‌حل‌هایی بیابند» و سال ۲۰۲۳ را «سال اقدامات قاطع در زمینه تغییر اقلیم» توصیف کرد.
 فائق عباس‌اف از کمپین «حمل‌ونقل و محیط زیست» نظر مشابهی را منعکس کرد: «اگر بخواهیم تا سال ۲۰۵۰ منتظر کربن‌زدایی بمانیم کمی مثل آن است که صبر کنید تا خانه شما بسوزد بعد با آتش نشانی تماس بگیرید... الان به اراده سیاسی نیاز داریم؛ آی ام او یا باید آستین بالا بزند.»
"
283,دانش,آیا آسپارتام، ماده شیرین‌کننده نوشابه‌ و تنقلات «رژیمی» سرطان‌زا است؟,علمی |  امنیت غذایی |  بهداشت و درمان |  غذا | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 گزارش‌ها حاکیست که یک آژانس وابسته به سازمان ملل متحد ممکن است به زودی یک شیرین‌کننده رایج به نام آسپارتام را به عنوان ماده‌ای که ممکن است سرطا‌ن‌زا باشد شناسایی کند.
 آسپارتام در محصولات زیادی از جمله نوشابه‌های رژیمی کوکاکولا و پپسی، شکلات‌های مارس‌اکسترا و حتی آدامس‌ها به کار می‌رود.
 خبرگزاری رویترز روز پنجشنبه به نقل از منابعی گزارش داد که آژانس بین‌المللی تحقیقات سرطان (آی‌اِی‌آرسی) وابسته به سازمان بهداشت جهانی (دبلیواچ‌او) قرار است آن را به عنوان ماده‌ای که «ممکن است برای انسان سرطان‌زا باشد» طبقه‌بندی کند.
 دستورالعمل تازه این موضوع را بررسی می‌کند که آیا این ماده براساس شواهد موجود به طور بالقوه خطرناک است یا نه.
 اما آسپارتام فقط یکی از شیرین‌کننده‌های متعدد موجود است.
 سازمان بهداشت جهانی در ماه مه علیه مصرف شیرین‌کننده‌ها برای کنترل وزن هشدار داد و گفت که مصرف طولانی مدت آنها نه تنها موثر نیست، بلکه می‌تواند خطراتی برای سلامتی داشته باشد.
 این سازمان گفت که شیرین‌کننده‌های مصنوعی، در صورتی که در درازمدت مصرف شود، به کاهش چربی در بزرگسالان یا کودکان کمکی نمی‌کند و ممکن است باعث خطر دیابت نوع ۲، بیماری‌های قلبی و عروقی و افزایش خطر مرگ در بزرگسالان شود. ساخارین، سوکرالوز و استیویا از دیگر شیرین‌کننده‌های موجود در بازار هستند.
 این درحالی است که تا سال‌های اخیر فرض بر این بود که هرچند این شیرین‌کننده‌ها فایده‌ای برای سلامتی ندارند، اما بی‌خطرند.
 در این میان آسپارتام سال‌ها موضوع بررسی‌های علمی زیادی بوده است.
 آسپارتام ۲۰۰ برابر شیرین‌تر از شکر است، بنابراین باعث طعمی شیرین می‌شود بی‌آنکه کالری قابل توجهی داشته باشد.
 می‌توان آن را در فهرست محتویات محصولات رژیمی یا بدون شکر از جمله نوشابه‌های بدون کالری، آدامس و بعضی ماست‌ها پیدا کرد.
 آسپارتام برای چند دهه در صنعت مواد غذایی کاربرد داشته و نهادهای ایمنی مواد غذایی آن را تایید می‌کردند، اما در سال‌های اخیر جنجال‌برانگیز شده است.
 آژانس بین المللی تحقیقات سرطان (آی اِی آر سی) مشغول بررسی حدودا ۱۳۰۰ مطالعه درباره آسپارتام و سرطان بوده است.
 این سازمان از چهار طبقه بندی «سرطان‌زا»، «احتمالا سرطان‌زا»، «به طور ممکن سرطان‌زا» و «قابل طبقه بندی نیست» استفاده می‌کند که کاملا واضح نیست.
 این سازمان به ما می‌گوید که شواهد چقدر قوی است، اما نمی‌گوید که یک ماده چقدر برای ما خطر دارد.
 ریک مامفورد، دستیار مشاور ارشد علمی سازمان استاندارد مواد غذایی بریتانیا گفت که این نهاد گزارش‌ها را «به دقت مطالعه خواهد کرد، اما «نظر ما این است که ایمنی این شیرین‌کننده از سوی کمیته‌های علمی مختلف ارزیابی شده و در میزان مجاز فعلی ایمن قلمداد می‌شود.»
 سازمان بهداشت جهانی از سال ۱۹۸۱ میزان ایمن روزانه را ۴۰ میلی‌گرم برای هر کیلوگرم وزن بدن توصیه کرده است. این چیزی بین ۱۲ تا ۳۶ قوطی نوشابه رژیمی - بسته به محتویات آن - برای یک فرد ۶۰ کیلوگرمی است.
 سازمان مواد غذایی و دارویی آمریکا میزان قابل قبول روزانه آسپارتام را ۵۰ میلی‌گرم در ازای هر یک کیلوگرم وزن بدن توصیه می‌کند.
 مطالعه‌ای در اوایل دهه ۲۰۰۰ به روی موش‌ها آن را به سرطان مرتبط دانست، اما یافته‌های آن مطالعه مورد انتقاد قرار گرفت و سایر مطالعات حیوانی متوجه سرطان‌زا بودن آن نشد.
 سال گذشته در مطالعه‌ای به روی ۱۰۵ هزار نفر، یک گروه که هیچ شیرین‌کننده‌ای مصرف نمی‌کردند با گروه دیگری که مقدار زیادی از آن مصرف می‌کردند مقایسه کرد. میزان بالای شیرین‌کننده - از جمله آسپارتام - به میزان بالاتر سرطان ارتباط داده شد، اما تفاوت‌های زیادی میان وضع سلامت و سبک زندگی این دو گروه وجود داشت.
 گروهی از مردم هم هستند که مصرف آسپارتام برای آنها خطرناک است. اینها مبتلا به یک نوع بیماری موروثی به نام «فنیلکتونوریا» (پی‌کی‌یو) هستند.
 افراد مبتلا به این بیماری قادر به پردازش متابویسمی این ماده نیستند.
"
284,دانش,اقلیدس برای کشف رازهای ماده تاریک و انرژی تاریک به فضا رفت,فیزیک |  علمی |  ستاره شناسی |  اروپا |  فضا | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 آژانس فضایی اروپا عصر امروز فضاپیمای اقلیدس را با ماموریت پرده برداشتن از رازهای «ماده تاریک» و «انرژی تاریک» به فضا فرستاد.
 اقلیدس حامل تلسکوپی است که برای برای سنجش شکل کهکشان‌های گوناگون در فواصل متفاوت از کره زمین طراحی شده است.
 از این طریق و با در نظر گرفتن فاصله و پدیده انتقال به تابش سرخ، یعنی تغییر طول موج نور به دلیل حرکت سرچشمه نور نسبت به ناظر، شتاب گیتی اندازه گیری خواهد شد.
 اقلیدس برای این کار میلیاردها کهکشان را تا فاصله ده میلیارد سال نوری از زمین رصد می‌کند تا بزرگترین نقشه سه‌بعدی از گیتی را تهیه کند، بعد سوم در این نقشه در واقع بازتابی از زمان است.
 نقشه دقیقی که اقلیدس از موقعیت و حرکت کهکشان‌ها تهیه خواهد کرد تصویری از توزیع ماده در فواصل بسیار بعید گیتی به ما می‌دهد و اینکه انبساط جهان چه طور در طول عمر گیتی تغییر کرده است. به این ترتیب دانشمندان خواهند توانست به نتایجی درباره ویژگی‌های انرژی تاریک و ماده تاریک برسند.
 آژانس فضایی اروپا می‌گوید این ماموریت «به نظریه‌پردازان کمک می‌کند تا درک ما از نقش گرانش در هستی را بهبود ببخشند و ماهیت این پدیده‌های عظیم را روشن کنند.»
 اقلیدس را یک شرکت ایتالیایی ساخته و آژانس فضایی اروپا از ناسا هم در ساخت آن کمک گرفته است.
 این فضاپیمای ۲۱۶۰ کیلوگرمی یک تلسکوپ بازتابی مجهز به فناوری‌های نوین دارد و شرکت اسپیس‌ایکس از پایگاهی در فلوریدای آمریکا آن را به فضا فرستاد.
 آن طور که آژانس فضایی اروپا می‌گوید تصاویری که اقلیدس تهیه خواهد کرد «دست‌کم چهار برابر واضح‌تر از تصاویری است که با رصد آسمان از زمین ثبت می‌شود.»
 پروفسور آدام آمارا، که مدیر موسسه کیهان‌شناسی و گرانش دانشگاه پورتسموث در بریتانیا است و در این پروژه نقش داشته می‌گوید تاکنون تصاویری از بخش‌های بسیار محدودی از آسمان در دسترس بوده است.
 قرار است اقلیدس تصاویری با وضوح بالا از بیش از یک سوم آسمان فراتر از کهکشان راه شیری تهیه کند.
 اقلیدس همچنین برای تشخیص سرعت حرکت کهکشان‌ها صدها میلیون‌ کهکشان را در محدوده نوری نزدیک به فروسرخ طیف‌سنجی خواهد کرد.
"
285,دانش,انسان صدها بار «مرگبارتر» از کوسه‌ است,تکامل |  علمی |  حفظ منابع طبیعی | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 سابقه انسان به عنوان یک شکارچی قدرتمند به خوبی شناخته شده است، اما دانشمندان برای اولین بار آن را با اعداد و ارقام تشریح کرده‌اند.
 آنها می‌گویند که انسان حدود یک سوم کل حیوانات وحشی را برای غذا، دارو یا استفاده به عنوان حیوان خانگی مورد بهره‌کشی قرار می‌دهد.
 این ما را صدها بار از سایر شکارچیان طبیعی مثل کوسه سفید بزرگ خطرناکتر می‌کند.
 محققان هشدار می‌دهند که این رفتار دارای پیامدهای عمیقی برای کل اکوسیستم‌های زمین خواهد بود.
 دکتر راب کوک از مرکز اکولوژی و هیدرولوژی در والینگفورد، آکسفوردشر، گفت: «اندازه و ابعاد این یافته‌ها برایمان تعجب‌آور بود.»
 «انسان راه‌های بی‌نهایت متنوعی برای بهره‌برداری از حیوانات دارد اما مجبوریم به سوی روابطی قابل دوام میان انسان و طبیعت حرکت کنیم.»
 محققان داده‌های تقریبا ۵۰ هزار حیوان وحشی شامل پستانداران، پرندگان، خزندگان، دوزیست‌ها و ماهی‌ها که برای غذا، ساخت دارو و لباس یا حیوان خانگی از آنها استفاده می‌شود را تحلیل کردند.
 آنها دریافتند که ما ۱۴ هزار و ۶۶۳ گونه مختلف - حدود یک سوم کل مهره‌داران - را هدف بهره‌برداری قرار می‌دهیم و مسئول سوق دادن ۳۹ درصد کل آنها به سوی انقراض هستیم.
 به این ترتیب تاثیر ما ۳۰۰ برابر بیش از صیادان راس هرم مثل شیر، کوسه بزرگ سفید یا ببر است.
 بشریت امروز بیش از هر زمان دیگری در تاریخ بر سایر موجودات زمین اثر می‌گذارد.
 ما در واقع درحال ورود به عصر آنتروپوسین هستیم، دوره‌ای که فعالیت انسانی نیروی اصلی در شکل دادن به شرایط اقلیمی و زیست محیطی زمین است.
 برای مثال حیوانات اهلی اکنون اکثریت گونه‌های حیوانی در خشکی را تشکیل می‌دهند.
 محققان اخطار می‌دهند که ادامه بهره‌‌کشی بی‌رویه از حیات وحش «دارای پیامدهای عمیقی برای تنوع زیستی و عملکرد اکوسیستم خواهد بود.»
 نتایج این مطالعه در نشریه «کامیونیکِیشنز بیولوژی» منتشر شده است.
"
286,دانش,امواج سیاهچاله‌های غول‌پیکر در آستانه برخورد ردیابی شد,فیزیک |  علمی |  ستاره شناسی |  فضا | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 دانشمندان موفق شده‌اند امواج گرانشی‌ از مدار سیاهچاله‌های فوق‌العاده عظیم در قلب کهکشان‌های دوردست در حالی که روند ادغام آنها شروع شده را ردیابی کنند.
 این احتمالا اولین شواهد مستقیم از اعوجاج ساختار زمان و مکان در اثر گردش سیاهچاله‌های غول پیکر به دور هم و شروع روند ادغام آنهاست.
 نظریه‌های علمی می‌گویند که کهکشان‌ها این گونه رشد می‌کنند. اخترشناسان احتمالا به زودی شاهد چنین رویدادی خواهند بود.
 این اعواج‌ها همیشه و در سراسر کیهان درحال وقوع است.
 یکی از گروه‌های که در این کشف نقش داشته «سازمان آرایه زمان‌سنجی تپ‌اختر» است که هدایت آن را پروفسور مایکل کرِیمر از «انجمن ماکس پلانک» برای نجوم رادیویی به عهده دارد.
 او به بی‌بی‌سی نیوز گفت که کشف جدید می‌تواند نظریه ستاره‌شناسان درباره کیهان را برای همیشه تغییر دهد.
 او گفت: «این کشف می‌تواند به ما نشان دهد که نظریه گرانش اینیشتین اشتباه است یا خیر؛ ممکن است به ما ثابت کند که ماده تاریک و انرژی تاریک اسرارآمیزی که بخش اعظم کیهان را تشکیل می‌دهند چیست؛ و می‌تواند دریچه‌ای جدید به سمت نظریه‌های فیزیکی جدید باز کند.»
 مطالعات بیشتر ممکن است نقشی که سیاهچاله‌های فوق‌العاده غول‌پیکر در تکامل سایر کهکشان‌ها بازی می‌کنند را بیش از پیش روشن کند.
 دکتر رِبِکا بولر، از دانشگاه منچستر، به بی‌بی‌سی نیوز گفت که محققان معتقدند سیاه‌چاله‌های غول‌پیکر در قلب همه کهکشان‌ها وجود دارند و طی میلیاردها سال رشد می‌کنند. اما تاکنون همه این‌ها فقط در حد تئوری بوده است.
 او افزود: «ما می‌دانیم که سیاهچاله‌های ابرعظیم وجود دارند، فقط نمی‌دانیم چگونه به وجود آمده‌اند. یک احتمال این است که در نتیجه ادغام سیاهچاله‌های کوچکتر به وجود آمده باشند، اما شواهد رصدی کمی برای اثبات این موضوع وجود دارد.»
 خانم بولر در ادامه گفت: «اما با یافته‌های جدید، ما می‌توانیم چنین ادغامی را برای اولین بار ببینیم و به طور مستقیم به ما نشان خواهد داد که چگونه عظیم‌ترین سیاهچاله‌ها به وجود می‌آیند.»
 این مشاهدات با مطالعه سیگنال‌های ستاره‌های به اصطلاح «مرده» به نام «تپ اختر» انجام شده است. تپ اخترها می‌چرخند و امواج رادیویی را در فواصل بسیار دقیق ارسال می‌کنند.
 اما برخی از محققان از جمله اخترشناسان «رصدخانه جودرِل بَنک» در چشایر انگلستان دریافته‌اند که این سیگنال‌ها بسیار سریع‌ یا کندتر از آنچه باید به زمین می‌رسند. به گفته آنان اعوجاج زمانی با امواج گرانشی ایجاد شده در اثر ادغام سیاهچاله‌های پرجرم در سراسر کیهان مطابقت دارند.
 دکتر استانیسلاو بابک از آزمایشگاه کیهان‌شناسی در مرکز ملی تحقیقات علمی فرانسه می‌گوید که امواج گرانشی حاوی اطلاعاتی در مورد «برخی از بزرگترین اسرار کیهان» هستند.
 امواج گرانشی تازه کشف‌شده با امواج گرانشی که قبلا شناسایی شده‌ بود تفاوت دارند. امواج قبلی در نتیجه برخورد سیاهچاله‌های بسیار کوچکتر به اندازه ستاره‌ به وجود آمده بودند.
 اما تحقیقات نشان می‌دهد که امواج تازه‌ کشف‌شده از گردش سیاه‌چاله‌هایی صدها میلیون مرتبه بزرگتر دور یکدیگر که آنها را به هم نزدیکتر و نزدیکتر می‌کند ایجاد شده‌ است.
 تلاطم گرانشی این فرآیند به قدری نیرومند است که زمان و مکان را دچار انحنا می‌کند - فرآیندی که می‌تواند میلیاردها سال طول بکشد و سرانجام منجر به ادغام سیاهچاله‌های غول‌پیکر شود.
 امواج گرانشی که دانشمندان قبلا کشف کرده‌ بودند را می‌توان به عنوان «غرشی کوتاه» در نظر گرفت، در حالی که امواج جدید شبیه به «زمزمه پس‌زمینه‌ای» هستند که همیشه در اطراف ما وجود دارد.
 قدم بعدی دانشمندان قرائت بیشتر داده‌ها و ترکیب کردن مشاهدات است. با پیشرفت این رشته، هدف دیگر می‌تواند کشف جفت‌های منفرد از سیاه‌چاله‌های پرجرم باشد.
 ممکن است این امواج گرانشی ناشی از پدیده‌های هیجان‌انگیز دیگری مثل اولین سیاه‌چاله‌هایی که تاکنون متولد شده‌اند، یا ساختارهای عجیب و غریبی به نام رشته‌های کیهانی باشد. هر دو اینها را می‌توان بذری در نظر گرفت که کیهان از آنها رشد کرده است.
 جاذبه یک نیروی ثابت در زندگی روزمره ما است. اگر فنجانی را رها کنید، روی زمین افتاده و خرد می‌شود. اما جاذبه در فضا ثابت نیست و در صورت وقوع یک رویداد ناگهانی و فاجعه‌بار مثل برخورد سیاهچاله‌ها می‌تواند تغییر کند.
 این رویداد به قدری فاجعه‌آمیز است که در اثر آن فضا و زمان دچار انحنا شده و امواجی در سراسر کیهان پخش می‌شود - درست مثل زمانی که یک سنگریزه در یک برکه می‌افتد.
 در خصوص امواج گرانشی، همه چیز از جمله ستارگان، سیارات و حتی انسان‌ها نقش آب را در این استعاره دارند. همه چیز فشرده و کشیده شده و سپس با رد شدن امواج دوباره صاف می‌شوند. درست مثل یک حوض، امواج به سرعت کوچکتر شده و ناپدید می‌شوند.
 امواج گرانشی حاصل از ادغام سیاهچاله‌ها برای اولین بار در سال ۲۰۱۵ شناسایی شد. سیستم‌های لیزری بسیار حساس، امواج تولید شده در لحظات پایانی قبل از برخورد سیاهچاله‌ها را اندازه‌گیری کردند.
 «سازمان آرایه زمان‌سنجی تپ‌اختر» اروپا نتایج این مطالعه را با یافته‌های یک آزمایشگاه دیگر در هند ترکیب کرده و نتایج آن را در مجله «نجوم و اخترفیزیک» منتشر کرده است.
 سه گروه تحقیقاتی مجزا و رقیب دیگر، از آمریکای شمالی، استرالیا و چین نیز ارزیابی‌های مشابهی را منتشر کرده‌اند که باعث هیجان زیادی در جامعه فیزیک و نجوم شده است.
 دانشمندان ابتدا باید مشاهدات خود را تایید کنند. تاکنون هیچ یک از گروه‌های تحقیقاتی داده‌هایی ارائه نکرده که معیار موسوم به طلایی - کمتر از یک در میلیون احتمال خطا - را برآورده کرده باشد، چیزی که برای اثابت قطعی یک یافته مورد نیاز است. با این حال یافته‌های تیم‌های مختلف تاکنون قانع‌کننده بوده است.
"
287,دانش,تغییر اقلیم؛ حریق موسمی کانادا رکورد شکست,تغییرات اقلیمی |  کانادا |  علمی | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 حریق موسمی سال جاری در کانادا رکورد آتش‌سوزی‌های فصلی در این کشور را شکسته است.
 سلسله آتش‌سوزی‌های فصلی امسال در این کشور در مجموع نزدیک به ۸.۵ میلیون هکتار زمین در این کشور را سوزانده است، که ۲۱ بار بیشتر از متوسط خسارت ‌آتش‌سوزی‌های مشابه در یک دهه گذشته است.
 در حال حاضر بیش از ۴۸۳ حریق موسمی فعال در کانادا در جریان است که ۲۵۰ مورد آن «خارج از کنترل» محسوب می‌شوند.
 میزان آلاینده‌های کربنی تولید شده از این آتش‌سوزی‌ها نیز بی‌سابقه بوده و در مواردی دود ناشی از حریق تا اروپا رسیده است.
 رکورد پیشین حریق موسمی در کانادا به سال ۱۹۸۹ بازمی‌گردد که در جریان آن ۱۱ هزار مورد آتش‌سوزی در کانادا گزارش شده بود.
 اگرچه تعداد حریق‌های گزارش شده در سال جاری به مراتب از سال ۱۹۸۹ کمتر است، گستره این آتش‌سوزی‌ها بسیار بیشتر از گذشته است.
 مقام‌های دولت فدرال می‌گویند گستره حریق بی‌سابقه است.
 کیفیت هوا در تورنتو و اتاوا در روزهای چهارشنبه و پنج‌شنبه «خطرناک برای سلامتی مردم» اعلام شده و در وینزر، مرز آمریکا و کانادا، «بسیار مخاطره‌آمیز» خوانده شده است.
 سازمان آتش‌نشانی در ایالت کبک، که با نزدیک با ۱۱۵ حریق دست به گریبان است، اعلام کرده برخی از هلیکوپترهای آتش‌نشانی با بمب‌های اطفاء حریق، این هفته به دلیل دود غلیظ ناشی از آتش‌سوزی قادر به پرواز نبوده‌اند.
 روز چهارشنبه تبعات این آتش‌سوزی یک بار دیگر از مرزهای کانادا فراتر رفت. ده‌ها میلیون نفر در آمریکا از کانزاس تا کنتاکی با آلودگی هوا درگیر بودند.
 کیفیت هوا در بخش‌هایی از ایلینوی «بسیار ناسالم» تشخیص داده شد و مدارس شیکاگو برنامه‌های تابستانی خود را در فضای بسته برگزار کردند.
 در این روز شیکاگو، دیترویت و مینیاپولیس بدترین کیفیت هوا در جهان را داشتند.
 مرکز هواشناسی کوپرنیک اتحادیه اروپا روز جمعه گفت که دود ناشی از حریق در کانادا از فراز اقیانوس اطلس به ایرلند، فرانسه و اسپانیا رسیده است.
 این مرکز در عین حال گفته است میزان آلاینده‌های کربنی ناشی از این آتش‌سوزی‌ها به ۱۶۰ میلیون تن رسیده است که از سال ۲۰۱۴ تا کنون بی‌سابقه بوده است.
 مقام‌های رسمی می‌گویند تعداد آتش‌سوزی‌های کانادا در سال جاری بی‌سابقه است و حریق موسمی این کشور در سال جاری زودتر از موعد آغاز شده است.
 کارشناسان یکی از دلایل را هوای خشک‌تر و گرم‌تر از معمول بهار امسال عنوان کرده‌اند.
 بر اساس پیش‌بینی‌ها انتظار می‌رود این وضعیت در طول تابستان ادامه داشته باشد و همین خطر آتش‌سوزی از بریتیش کلمبیا در غرب تا سواحل اطلس در شرق کانادا را تقویت می‌کند.
 مایکل نورتون مدیر مرکز جنگل‌های شمالی کانادا می‌گوید تغییرات اقلیمی باعث شده است که آتش‌سوزی‌های موسمی با گستره و تواتر بیشتر روی دهد.
 حریق‌های موسمی کانادا تا امروز باعث شده نزدیک به ۱۲۰ هزار نفر مجبور به ترک خانه‌هایشان شوند.
 پاره‌ای از این آتش‌سوزی‌ها منجر به ویرانی املاک و منازل مسکونی شده‌اند. در هالیفکس، در نزدیکی نوا اسکوشیا، بیش از ۲۰۰ ساختمان سوخته‌اند.
 در غرب کانادا، آتش‌سوزی‌ها در ماه مه آغاز شده و هنوز ادامه دارد. بریتیش کلمبیا کماکان گرفتار حریق است و در دانی کریک بیش از ۵۰۰ هزار هکتار زمین سوخته است.
 کانادا ارتش خود را برای مهار آتش‌سوزی‌ها به کمک نیروهای آتش‌نشانی فرستاده است.
 نزدیک به ۱۵۰۰ نیروی آتش‌نشانی از کشورهایی دیگر از جمله آمریکا، استرالیا، نیوزیلند، فرانسه، مکزیک، اسپانیا، شیلی و آفریقای جنوبی به کانادا رفته‌اند.
 هفته گذشته کانادا با امضای توافقی با آمریکا همکاری دو کشور برای اطفای حریق را تسهیل کرد.
 جاستین ترودو نخست وزیر کانادا حریق موسمی در کشور را دشوار و باعث تاثر خوانده است.
"
288,دانش,چرا بعضی آهنگ‌ها در ذهن ما گیر می‌کنند؟,سلامت |  علمی |  موسیقی | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 همه ما این را تجربه کردیم. آهنگی می‌شنویم و ناگهان در ذهن‌مان ساعت‌ها و شاید روزها گیر می‌کند.
 چه ترانه باشد چه قطعه‌ موسیقی جذاب این چرخه‌های تکرار‌شونده در ذهن از احساس آرامش تا مرز خرد شدن اعصاب می‌رسد. چرا آهنگ‌ها در ذهن ما گیر می‌کنند؟
 برای یافتن پاسخ این پرسش بی‌بی‌سی با دکتر کلی جاکوبوفسکی، استادیار روان‌شناسی موسیقی دانشگاه دورام گفتگو کرده است.
 به احتمال زیاد آهنگی که در سرمان تکرار می‌شود کرم گوش است اما نگران نباشید منظور کرم واقعی پیچ‌پیچی نیست. کرم گوش اصطلاحی است که از زبان آلمانی آمده است و منظور تجربه آهنگ یا موسیقی تکرار‌شونده در ذهن است. به آن «سندروم موسیقی چسبناک» یا «گیر ذهنی» یا «تکرار ذهنی موسیقیایی» هم می‌گویند.
 کرم گوش به‌طور معمول بخشی از موسیقی یا چند بند آن است که به صورت تکرار‌شونده در ذهن می‌چرخد. این تکرار ناخواسته و غیر‌ارادی و خارج از کنترل افراد است و می‌توان کاملاً آزارنده شود. این پدیده‌ای رایج است و حدود ۹۰درصد از افراد می‌گویند هفته‌ای یک بار آن را تجربه کرده‌اند.
 دکتر جاکوبوفسکی توضیح می‌دهد که چند دلیل احتمالی برای بروز کرم گوش وجود دارد. «اولین دلیل این است که آن قطعه موسیقی را به تازگی بارها شنیده باشید».
 «حتی اگر مدت‌ها آهنگی را نشنیده باشید فقط شنیدن یک واژه معنا‌دار از ترانه یا قرار گرفتن در وضعیت روحی خاصی که بار قبل ترانه را شنیده‌اید کافی است که کرم گوش را فعال کند».
 علم نشان می‌دهد کرم‌ گوش در بخش شنیداری کورتکس، بخشی از مغز که وظیفه تحلیل اصوات را بر‌عهده دارد تشکیل می‌شود. اما چرا چنین اتفاقی در مغز می‌افتد؟
 برخی دانشمندان معتقدند کرم گوش بخشی از پدیده عظیم‌تر حافظه غیر‌ارادی باشد. اشاره به محرکی در زندگی روزمره که بدون تلاش عمدی و آگاهانه خاطره‌ای از گذشته را به یاد شما می‌آورد.
 بعضی از انواع کرم گوش بیشتر از موارد دیگر روی می‌دهد. در نظر‌سنجی دکتر جاکوبوفسکی و همکارانش از ۳۰۰۰ نفر پرسیدند که بیشتر کدام آهنگ‌ها را به‌صورت کرم گوش تجربه کرده‌اند. نتیجه این پژوهش نشان می‌دهد که از پر‌تکرار‌ترین کرم‌های گوش می‌توان آهنگ Bad Romance از لیدی‌گاگا، Don’t Stop Believing از گروه راک جورنی نام برد و شاید تعجبی نداشته باشد که آهنگ “نمی‌توانم تو را از سرم بیرون کنم” تک آهنگی از کایلی مینوگ استرالیایی هم کرم گوش باشد.
 تبلیغات و آگهی‌های رادیو و تلویزیونی هم به دلیل آهنگ‌‌های به‌یاد ماندنی و ریتم شاد از عوامل ایجاد کرم گوش هستند.
 وقتی آهنگی در ذهن ما جا خوش کرد چطور می‌توانیم از شر آن خلاص شویم؟
 در پژوهش دیگری دکتر جاکوبوفسکی و همکارانش دریافتند که معمول‌ترین روش “رها کردن” است که به معنای بی‌اعتنایی و نادیده گرفتن است تا زمانی که از خاطر برود. البته افرادی هم هستند که از این روش استفاده می‌کنند که همان آهنگ کرم گوش را دوباره و دوباره می‌شنوند.
 «افرادی که آهنگ کرم گوش را دوباره می‌شنوند تلاش می‌کنند ابتدا کل آهنگ را کامل بشنوند تا آن بخش تکرار‌شونده در ذهن را بشکنند یا به بخش‌های ناشناخته‌تر آهنگ می‌پردازند مانند متن ترانه یا عنوان تا بتوانند از شر قطعه تکرار‌شونده یا کرم گوش خلاص شوند».
 پژوهش‌های دیگر نشان می‌دهد که جویدن آدامس باعث کاهش امکان بروز کرم گوش می‌شود. شاید چون جویدن آدامس با عضلات آوایی که در ذهن آواز می‌خوانند تداخل ایجاد می‌کند.
 دکتر جاکوبوفسکی اشاره می‌کند که کرم گوش یا قطعات تکرار‌شونده در ذهن از زمان وجود موسیقی وجود داشته است. در گذشته موسیقی به صورت شفاهی آموخته و منتقل می‌شده است و در نتیجه اتکای بیشتری به تمرین و تکرار‌های ذهنی وجود داشته است.
 در ادبیات هم اشاره‌هایی به کرم گوش می‌بینیم برای مثال ادگار آلن‌پو در سال ۱۸۵۰ در داستان کوتاه شیطان خودسر و مارک تواین در سال ۱۸۷۶ در داستان کابوس ادبی به کرم گوش اشاره کرده‌اند. این نشان می‌دهد که پدیده کرم گوش پیش از فناوری و ابزار‌های مدرن امروزی ضبط و پخش وجود داشته و پدیده‌ای منحصر به عصر ما نیست.
 بیشتر بخوانید:
 چرا گاهی آهنگ ها در ذهن مرتب تکرار می شوند
"
289,دانش,خاموش کردن فریزر توسط کارگر نظافت «به نابودی تحقیقات مهم منجر شد»,علمی |  ایالات متحده آمریکا | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 گروهی از وکلا در آمریکا مدعی شده‌اند که یک مامور نظافت با خاموش کردن فریزر یک آزمایشگاه علمی به دلیل «زنگ آزاردهنده» آن، باعث نابودی دو دهه مطالعات مهم علمی شده است.
 در برچسبی روی این فریزر توضیح داده شده بود که صدای زنگ را چطور خاموش کنند. اما ظاهرا در این مورد دستگاه با کمک یک کلید مدارشکن خاموش شد.
 به گفته وکلا نمونه‌هایی که در دمای منهای ۸۰ درجه سانتیگراد نگهداری می‌شد از میان رفت و یک میلیون دلار خسارت وارد کرد.
 دانشکده‌ای که این‌ آزمایشگاه در آن قرار دارد از شرکتی که مامور نظافت برای آن کار می‌کرد، شکایت کرده است.
 روزنامه «تایمز یونیون» گزارش می‌دهد که این شرکت در سال ۲۰۲۰ قراردادی ۱.۴ میلیون دلاری برای نظافت موسسه پلی‌تکنیک رنسلار در تروی در ایالت نیویورک امضا کرد و حادثه در همان زمان اتفاق افتاد.
 یک وکیل این موسسه نوشت که تحقیق درباره فتوسنتز، تحت سرپرستی کی‌وی لاکشمی، بالقوه می‌توانست به پیشرفتی «مهم» در توسعه صفحات خورشیدی منجر شود.
 چند روز پیش از آنکه یخچال خاموش شود، زنگی به صدا درآمد که هشدار می‌داد دما ۳ درجه سانتیگراد بالا رفته است. در شکایت این موسسه آمده است هرچند این نوسان دما می‌توانست فاجعه بار باشد، آقای لاکشمی «نتیجه‌گیری کرد که کشت سلولی، نمونه‌ها و تحقیقات در معرض خطر نیست.»
 در آن زمان به دلیل محدودیت‌های کووید، تعمیر دستگاه یک هفته طول می‌کشید.
 در همین حال برچسبی روی در فریزر وجود داشت که بر آن نوشته شده بود: «این فریزر زنگ می‌زند چون تعمیر آن در جریان است. لطفا آن را جابجا نکنید یا از برق نکشید. این مکان نیازی به نظافت ندارد.»
 «اگر مایلید صدای زنگ را خاموش کنید می‌توانید دکمه خاموشی صدای آلارم/تست را ۵ تا ۱۰ ثانیه فشار دهید.»
 اما چند روز بعد از به صدا درآمدن زنگ، مامور نظافت کلید مدارشکن را زد و جریان برق را به فریزر قطع کرد.
 براساس این شکایت‌نامه اکثریت نمونه‌ها، که قرار بود در دمای منهای ۸۰ درجه سانتیگراد نگهداری شود، در وضعیتی قرار گرفت که نتیجه «بیش از ۲۰ سال تحقیقات را از میان برد.»
 ادعا می‌شود که وقتی محققان به این اشتباه پی بردند دمای یخچال ۵۰ درجه بالا رفته بود و به منهای ۳۰ درجه سانتیگراد رسیده بود.
 مایکل گینزبرگ، وکیل این موسسه، به «ان‌بی‌سی نیوز» گفت که کارمند شرکت خدمات نظافت «زنگ آزاردهنده‌ای» را شنیده بود و وکلایی که با او مصاحبه کردند گزارش دادند که «او ظاهرا باور نمی‌کرد که مرتکب خطایی شده، و فقط سعی داشته کمک کند.»
 تیم حقوقی این موسسه می‌گوید که شرکت استخدام‌کننده این کارگر او را آموزش کافی نداده بود. این شرکت هنوز اظهار‌نظر نکرده است.
"
290,دانش,فضانوردان حالا می‌توانند آب بازیافتی از ادرار و عرق‌شان را بنوشند,فن‌آوری |  سفر هوایی |  علمی |  فضا | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 فضانوردان در ایستگاه بین‌المللی فضایی همان نیازهای اولیه انسان در زمین مثل احتیاج به غذا، آب، هوا و البته استفاده از توالت را دارند.
 اخیرا دانشمندان باهوشی که در مدار ۴۰۰ کیلومتری از زمین در گردشند، به نقطه عطف بسیار مهمی برای آینده سفرهای فضایی رسیده‌اند: یعنی بازیافت ادرارشان.
 دانشمندان توانسته‌اند ۹۸ درصد از ادرار و عرق فضانوردان را بازیابی کرده و آن را به آبی تمیز برای آشامیدن تبدیل کنند.
 این ابتکاری فوق‌العاده است به این دلیل که نه تنها موجب صرفه‌جویی در مصرف آب می‌شود، بلکه به معنای سفرهای طولانی‌تر فضایی بدون نیاز به تجدید منابع آب فضانوردان است.
 هر فضانورد در ایستگاه بین‌المللی فضایی روزانه به حدود سه و نیم لیتر آب آشامیدنی نیاز دارد. اما اگر سفر آنان ماه‌ها طول بکشد، مقدار آبی که مصرف می‌شود، وزن زیادی برای حمل به فضا است.
 بنابراین دانشمندان تلاش کردند تا راه‌هایی برای تبدیل آبی که بدن‌شان تولید می‌کند به آبی بی‌خطر برای نوشیدن پیدا کنند.
 به منظور تحقق این امر دانشمندان یک کیت هوشمند به نام «سیستم کنترل شرایط محیطی و پشتیبانی از حیات» ساخته‌اند.
 این کیت هوشمند از اجزای متعددی تشکیل شده که هر کدام نقش مهمی را در فرآیند تولید آب آشامیدنی دارند.
 این وسیله شگفت‌انگیز نه تنها آب زاید را به آب آشامیدنی بدل می‌کندکه رطوبت آزاد شده در هوای کابین از تنفس و عرق خدمه را جذب و آن را نیز بازیافت می‌کند.
 مجمع پردازشگر شوراب٬ قطعه کلیدی پازل برای دستیابی به این نقطه عطف جدید بوده است.
 ابتدا ادرار از یک سری فیلترهای ویژه عبور می‌کند، سپس یک راکتور شیمیایی هر اثری کوچکی از مواد کثیف باقی‌مانده را تجزیه می‌کند.
 پس از آن، حس‌گرها خلوص آب را بررسی می‌کنند و در صورت رضایت‌بخش نبودن کیفیت آب، این فرآیند دوباره تکرار می‌شود تا زمانی که آب کاملا برای نوشیدن مناسب باشد.
 در این مرحله سیستم کنترل شرایط محیطی و پشتیبانی از حیات به آب تمیز ید اضافه می‌کند تا از رشد میکروب‌های کوچک در آن جلوگیری و آن را برای استفاده فضانوردان ذخیره کند.
 کریستوفر براون، یکی از اعضای تیم در مرکز فضایی جانسون ناسا در هیوستون، می‌گوید: «این یک گام بسیار مهم در بخش تکامل سیستم‌های حمایت از حیات است.»
 او افزود: «فرض کنید که ۴۵ لیتر آب را در فضا جمع‌آوری می‌کنید. حدود یک لیتر آن را از دست می‌دهید و ۹۸ درصد دیگر به چرخش خود ادامه می‌دهد. حفظ این چرخه یک دستاورد بسیار عالی است.»
 جیل ویلیامسون، مدیر پروژه آب ناسا، گفت: «فضانوردان ادرار نمی‌نوشند. این آب آشامیدنی است که بازیافت، فیلتر و تمیز شده است. حتی تمیزتر از آبی است که ما اینجا روی زمین می‌نوشیم.»
 به طور کلی با این فرآیند جدید اکنون ناسا می‌تواند میلیون‌ها دلار درعرصه رساندن آب آشامیدنی به ایستگاه بین‌المللی فضایی صرفه‌جویی کند و سفرهای فضایی طولانی‌تری را بدون نگرانی از تمام شدن آب آشامیدنی انجام دهد.
"
291,دانش,تغییرات اقلیمی؛ سال ۲۰۲۲ به اندازه وسعت سوئیس از جنگل‌های استوایی کاسته شد,تغییرات اقلیمی |  جنگل های بارانی آمازون |  محیط زیست |  علمی |  برزیل | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 یک تحقیق جدید نشان می‌دهد که در سال گذشته میلادی به اندازه وسعت کشور سوئیس از مساحت جنگل‌های استوایی جهان کاسته شده است.
 این نشان می‌دهد که اهداف رهبران جهان در کنفرانس تغییرات اقلیمی سازمان ملل متحد ۲۰۲۱ مبنی بر پایان جنگل‌زدایی محقق نشده است.
 البته کاهش قابل توجه جنگل‌زدایی در اندونزی نشان می‌دهد که احیای جنگل‌ها را می‌توان به عنوان هدفی قابل دسترس در نظر گرفت.
 یکی از نقاط عطف کنفرانس تغییرات اقلیمی سازمان ملل متحد ۲۰۲۱ که با حضور بیش از یکصد رهبر جهان در گلاسکو اسکاتلند برگزار شد، تعهد آن‌ها برای همکاری در مورد «توقف و معکوس کردن روند جنگل‌زدایی تا سال ۲۰۳۰» بود.
 توافق گلاسکو در پی ناکامی در توافق سال ۲۰۱۴ مبنی بر کاهش قابل توجه در میزان از بین رفتن درختان، به دست آمد.
 بررسی سازمان دیده‌بان جنگل‌ها نشان می‌دهد به تعهدات کنفرانس گلاسکو عمل نشده است. از میان رفتن جنگل‌های کهنسال استوایی از عوامل موثر در تغییرات اقلیمی و تنوع زیستی هستند.
 جنگل‌های استوایی برزیل، جمهوری دموکراتیک کنگو و اندونزی از منابع عمده جذب گازهای گلخانه‌ای هستند. به این ترتیب سوزاندن یا قطع درختان این جنگل‌ها موجب انباشته شدن کربن در اتمسفر و بالا رفتن دمای زمین می‌شود.
 این جنگل‌ها همچنین نقشی حیاتی در حفظ تنوع زیستی و معیشت میلیون‌ها نفر را دارند. با توجه به این که چنین جنگل‌هایی در دوره‌ای طولانی گسترش یافته‌اند، دانشمندان می‌گویند که کاشتن درختان در جایی دیگر، کارکردی مشابه آن‌ها در اکوسیستم نخواهد داشت.
 طبق داده‌های جدیدی که دانشگاه مریلند جمع‌آوری کرده، میزان از بین رفتن جنگل‌های کهنسال استوایی در سال ۲۰۲۲ ده درصد نسبت به سال قبل از آن افزایش یافته است.
 در مجموع بیش از چهار میلیون هکتار از این جنگل‌ها سوخته‌اند یا درختان‌شان قطع شده است. این به معنای آزاد شدن دی اکسید کربن به اندازه‌ای است که سوخت‌های فسیلی در هندوستان آزاد می‌کنند.
 راد تیلور، از مسئولان ارشد نهاد ناظر بر سازمان دیده‌بان جنگل‌ها می‌گوید: «سئوال این است که آیا ما در مسیر پایان دادن به جنگل‌زدایی تا سال ۲۰۳۰ قرار داریم؟ جواب ساده و کوتاه به این سئوال این است: نه.»
 «در سطح جهانی ما از برنامه عقب هستیم و در جهت اشتباهی حرکت می‌کنیم. تحلیل‌های ما نشان می‌دهد که میزان جنگل‌زدایی در سال ۲۰۲۲ یک میلیون هکتار بیش از میزانی است که برای رسیدن به جنگل‌زدایی صفر در سال ۲۰۳۰ باید باشد.»
 برزیل (بالغ بر ۱۴ درصد) بیش از هر کشور دیگری در سال ۲۰۲۲ جنگل‌های کهنسال استوایی خود را از دست داده است.
 در استان آمازوناس، که بیشتر از نصف جنگل‌های بکر استوایی برزیل در آن قرار دارد، میزان جنگل‌زدایی در سه سال اخیر تقریبا دو برابر شده است.
"
292,دانش,لکه‌های بال پروانه‌های شهریار «به مهاجرت آنها کمک می‌کند»,زیست شناسی |  طبیعت |  محیط زیست |  علمی | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 مهاجرت موفق حشرات چطور ممکن می‌شود؟
 مطالعه‌ تازه‌ای نشان می‌دهد که برای یک پروانه شهریار (مونارک) هرچند تعداد لکه‌های سفید روی بال بیشتر باشد، شانس مهاجرتی موفق هم بیشتر است.
 محققان از دانشگاه جورجیا تقریبا ۴۰۰ پروانه را در مراحل مختلف سفر خود از کانادا و شمال آمریکا تا مکزیک بررسی کردند.
 لکه‌های سفید روی بال پروانه‌های موفق، سه درصد بیشتر و لکه‌های سیاه آنها سه درصد کمتر بود.
 معلوم نیست که لکه‌های سفید چطور به سفر آنها کمک می‌کند، اما یک فرضیه این است که ممکن است الگوهای جریان باد در اطراف بال را عوض کند.
 اندی دِیویس، دستیار تحقیق در دانشکده اکولوژی اُدوم در دانشگاه جورجیا گفت: «ما در این فکر بودیم که پروانه‌هایی که پر تیره‌تری دارند ممکن است مهاجرت موفق‌تری داشته باشند چون سطوح سیاه می‌تواند بازدهی پرواز را بالا ببرد. اما به نتیجه خلاف آن رسیدیم.»
 از آنجا که این پروانه‌ها در زمستان‌های طولانی شمال دوام نمی‌آورند، مسافتی تقریبا پنج هزار کیلومتری را برای خواب زمستانی در بخش مرکزی مکزیک طی می‌کنند.
 مقصد آنها ارتفاعات مکزیک است، جایی که در شمار انبوه و فشرده روی درختان اتراق می‌کنند به طوری که درخت به طور کامل از آنها پوشیده می‌شود. آنها در فصل بهار دوباره راهی شمال می‌شوند، و در طول مسیر در علف شیر تخم می‌گذارند.
 محققان می‌گویند که پروانه‌های شهریار ممکن است طوری تکامل یافته باشد که اختلاف رنگ لکه‌ها حالت آیرودینامیک بیشتری به آن بدهد تا راحت‌تر در مسیرهای طولانی پرواز کنند.
 نتایج این مطالعه در نشریه «پلاس وان» چاپ شده است.
"
293,دانش,جان گودیناف از مخترعان باتری‌های یون‌لیتیوم درگذشت,فیزیک |  برداشت انرژی |  جایزه نوبل |  علمی | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 جان گودیناف، مسن ترین برنده جایزه نوبل که نقش مهمی در توسعه باتری‌های یون‌لیتیوم داشت در سن ۱۰۰ سالگی درگذشته است.
 براساس اعلامیه دانشگاه ایالتی تگزاس در آستین او روز یکشنبه از دنیا رفت. او به عنوان استاد رشته مهندسی در این دانشگاه کار می‌کرد.
 جی هارتزل رئیس این دانشگاه گفت: «میراث جان گودیناف به عنوان یک دانشمند درخشان بی‌حساب است.»
 باتری‌های یون‌لیتیوم امروز نیروی محرکه میلیون‌ها خودروی برقی در جهان را فراهم می‌کنند.
 دانشگاه تگزاس او را یک «خدمتگزار جدی منافع عمومی، مشاوری محبوب و یک مخترع تراز اول اما متواضع» توصیف کرد.
 دکتر گودیناف در سال ۲۰۱۹ زمانی که ۹۷ سال داشت به خاطر تحقیقات خود در مورد باتری‌ها، از جمله ساخت باتری‌های یون‌لیتیوم، برنده جایزه نوبل شیمی شد.
 این باتری سبک و قدرتمند به انقلابی در فناوری دامن زد و راه را برای وسایل الکترونیکی مدرن مثل لپتاپ و تلفن‌های موبایل هموار کرد. این باتری‌ها همچنین نقشی حیاتی در تامین انرژی وسایل بزرگتر بازی می‌کنند.
 او در سال ۱۹۲۲ از پدر و مادری آمریکایی در آلمان متولد شد و در شمال شرقی آمریکا رشد کرد.
 آقای گودیناف به عنوان هواشناس در جنگ جهانی دوم در ارتش این کشور خدمت کرد. او در رشته ریاضیات از دانشگاه یِیل لیسانس و در رشته فیزیک از دانشگاه شیکاگو دکترا گرفت. همسر او آیرین وایزمن بود که در سال ۲۰۱۶ درگذشت.
 آقای هارتزِل گفت که کشفیات او «زندگی میلیاردها انسان در جهان را بهبود بخشید.»
 «او طی چند دهه کار حرفه‌ای، در خط مقدم تحقیقات علمی قرار داشت و هرگز از جستجو برای یافتن راه حل‌هایی برای ذخیره انرژی دست برنداشت.»
 دکتر گودیناف کار حرفه‌ای را در موسسه فناوری ماساچوست (ام آی تی) شروع کرد که برای ۲۴ سال ادامه داشت و طی آن به توسعه «آر اِی ام» (حافظه موقت) برای کامپیوترها کمک کرد.
 او در آنجا یکی از بنیانگذاران تئوری نوین مغناطیس بود که نقشی محوری در رشته ارتباطات راه دور بازی کرد.
 او در سال ۲۰۱۶ در پاسخ به سوال بی‌بی‌سی که چه احساسی در مورد تاثیر کشفیاتش بر زندگی بشر دارد، گفت «زیاد به این موضوع فکر نمی‌کنم.»
 او گفت «خیلی خوشحالم که دستاوردی برای مردم دنیا داشته‌ام» و به شوخی اضافه کرد که خودش تلفن موبایل ندارد چون دوست ندارد کسی «مزاحم» او شود.
 به گفته دانشگاه تگزاس او به خاطر شوخی‌ها و خنده‌هایش معروف بود: «خنده‌ای که گاه در ساختمان‌های مهندسی دانشگاه مهندسی طنین می‌انداخت.»
 دکتر گودیناف و تیم او در این دانشگاه اخیرا مشغول تحقیق درباره راه‌های جدید ذخیره انرژی از جمله از طریق باتری‌های شیشه‌ای بود.
"
294,دانش,سانحه تایتان: چگونه به علت حادثه پی خواهند برد؟,گردشگری |  علمی | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 پس از پیدا شدن قطعاتی از بقایای زیردریایی تایتان در کف اقیانوس، اکنون تمرکز اصلی به سمت شناسایی علت وقوع این حادثه معطوف شده است.
 به گفته دریاسالار جان ماگر، از فرماندهان گارد ساحلی آمریکا، یافته‌ها حاکی از یک درون‌پاشی یا انفجار فاجعه‌‌آمیز در زیردریایی تایتان بوده است.
 کشتی جستجوگر بخش‌های دماغه و قیفی شکل تایتان را پیدا کرده که نشان می‌‌دهد پس از انفجار تایتان از هم جدا شده‌اند. قعطاتی که از هم پاشیده و در بستر دریا پخش شدند.
 قطعات یافت‌شده نشان می‌دهد که در نقطه‌ای از سفر٬ تایتان دچار نشت آب شده است. در آن زمان تایتان به حدی در اعماق اقیانوس بوده که مقدار آب بالای آن ده‌ها هزار تن٬ معادل وزن برج ایفل بوده است. در این جریان سرنشینان زیردریایی توسط بدنه ضد آب شناور ایمن نگه داشته می‌شوند. اما اگر به بدنه آن آسیبی رسیده باشد٬ فشار بیرونی منجر به مچاله شدن زیردریایی و متلاشی شدن آن می‌شود.
 به گفته رایان رمزی، کاپیتان سابق زیردریایی در نیروی دریایی سلطنتی بریتانیا، برای یافتن علت سانحه و برای جلوگیری از بروز حوادث مشابه، محققان در حال جمع‌آوری قطعات این زیردریایی هستند.
 او گفت: «جعبه سیاهی وجود ندارد، بنابراین بررسی آخرین حرکات زیردریایی ممکن نیست اما به جز آن٬ روند بررسی حادثه بی‌شباهت با بررسی سقوط هواپیما نیست.»
 به طور مشخص آنان به دنبال پیدا کردن محل گسیختگی تایتان خواهند بود٬ چیزی که دشوار است. چون بدنه تایتان به قطعات کوچک تقسیم شده و تکه‌های آن توسط وسایل نقلیه از راه دور در تاریکی اعماق دریا جمع‌آوری می‌شود.
 پس از به دست آمدن قطعات تایتان٬ محققان ساختار این قطعات فیبر کربنی را مورد تجزیه و تحلیل قرار می‌دهند. این قطعات به منظور پیدا کردن محل دقیق گسیختگی تایتان٬ زیر میکروسکوپ با تمرکز بر جهت رشته‌های فیبر کربن بررسی می‌شوند.
 اگر محققان دریابند که واقعا نشت آب رخ داده٬ این سوال مطرح می‌شود که آیا دلیل آن عدم انجام آزمایش ایمنی بوده است یا خیر؟
 بیشتر کشتی‌های تجاری باید دارای گواهینامه باشند- فرایندی است که طی آن یک نهاد مستقل از سازنده کشتی آن را بررسی کرده و تایید می‌کند که معیارهای مشخصی رعایت شده است یا خیر.
 چیزی که در مورد خصوص اوشن‌گیت انجام نشده است.
 اوشن‌گیت گفته دلیل آن این بوده که زیردریایی این شرکت آزمایشی و بسیار نوآورانه بوده و انجام روش‌های ارزیابی کنونی برای آن نامناسب است. اما این دیدگاه در سال‌های اخیر زیر سوال رفته است.
 پروفسور دیوید اندروز از دانشگاه یو‌سی‌ال لندن گفت: «اگر این یک کشتی اکتشافی است و مرزهای تحقیقاتی را در پیش می‌گیرد، ممکن است این حرف درست باشد. اما وقتی که با سوار کردن مسافران شروع به کسب درآمد کنید، این حرف تعجب آور است.»
 هر بار که تایتان برای غواصی به اعماق اقیانوس فرو می‌رفت، بدنه آن تحت فشار شدید آب فشرده و کوچک می‌شد و پس از بازگشت از سفر به اندازه طبیعی خود باز می‌گشت. این فشار مداوم احتمالا منجر به فرسودگی مواد و تضعیف آن شده است.
 مشخص نیست که آیا بعد از هر غواصی٬ بدنه زیردریایی مورد بررسی قرار می‌گرفته یا خیر و حتی اگر بررسی‌هایی انجام شده٬ چقدر گسترده بوده است. به عنوان مثال، آیا زیردریایی با استفاده از اسکن اولتراسوند یا اشعه ایکس برای بررسی آسیب‌های میکروسکوپی بررسی شده بود یا خیر؟
 در این مرحله مشخص نیست که کدام سازمان رهبری تحقیقات در این زمینه را به عهده خواهد داشت٬ زیرا هیچ پروتکلی برای حوادث مربوط به شناورهای زیردریایی وجود ندارد.
 دریاسالار ماگر می‌گوید که این رویداد بسیار پیچیده است٬ زیرا در گوشه دورافتاده‌ای از اقیانوس رخ داده و قربانیان آن از ملیت‌های مختلف هستند.
 اما از آنجایی که گارد ساحلی ایالات متحده تاکنون نقش اصلی را در انجام این عملیات داشته، احتمالا همچنان نقش مهمی را در این زمینه ایفا خواهد کرد.
"
295,دانش,صدها دلفین و شیردریایی در جنوب کالیفرنیا به علت مسمومیت با جلبک جان باختند,طبیعت |  آلودگی هوا |  محیط زیست |  علمی |  ایالات متحده آمریکا |  حیوانات | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 رشد سریع و ازدیاد بیش از حد یک گونه جلبک سمی در سواحل جنوب کالیفرنیا موجب مسمومیت هزاران پستاندار دریایی از جمله صدها دلفین و شیردریایی شده است به طوری که مراکز امداد حیات وحش در این منطقه می‌گویند روزانه ۲۰۰ گزارش درباره مشاهده حیوانات بیمار در سواحل منطقه دریافت می‌کنند.
 بنابر گزارش‌ اداره ملی اقیانوسی و جوی آمریکا ۱۰۰۰ پستاندار دریایی در ماه جاری - ژوئن - در سواحل جنوب کالیفرنیا به علت تغذیه از این جلبک‌های سمی بیمار یا جان باخته‌اند.
 کارشناسان می‌گویند رشد سریع جلبک‌ها که معمولا به طور فصلی روی می‌دهد، ممکن است به علت تغییرات آب و هوایی ناشی از گرمایش کره زمین به مشکلی جدی‌تر بدل شده باشد.
 دیوید کارن، استاد زیست‌شناسی در دانشگاه جنوب کالیفرنیا گفته: «از افراد متعددی شنیدم که هنگام قدم زدن در سواحل حیوانات بیمار فراوانی را یکی پس از دیگری دیده‌اند».
 همزمان گروه‌های امدادگر حیات وحش در این سواحل از کمبود نیرو و تجهیزات برای کمک به حیوانات بیمار خبر داده‌اند.
 مرغان دریایی،‌ دلفین‌ها، شیرهایی دریایی سه گونه اصلی و بزرگ جثه‌ای هستند که از رشد سریع جلبک‌های سمی آسیب دیده‌اند.
 این گونه از جلبک‌ها که به طور فصلی رشد بسیار سریعی پیدا می‌کنند با تولید سم «دوموئیک اسید» گونه‌هایی که از آنها تغذیه می‌کنند را به طور جدی مریض و در صورت تغذیه زیاد با مرگ روبرو می‌کنند.
 دیوید کارن از دانشگاه جنوب کالیفرنیا می‌گوید جلبک‌های سمی موجب اختلال در زنجیره غذایی دریا هم می‌شوند. او می‌گوید موجودات کوچکتر مانند سادرین‌ها، حلزون‌های صدف‌دار دریایی و موتوماهی‌ها از این جلبک‌ها تغذیه می‌کنند و بعد که خوراک حیوانات بزرگتری چون دلفین‌ها یا شیرهای دریایی می‌شوند، آنها را مسموم می‌کنند.
 دو شهر سانتا باربارا و ونچورا ( در شمال لس‌آنجلس) اصلی‌ترین مناطقی هستند که سواحل آنها شاید بیشترین تعداد حیوانات دریایی آسیب دیده بوده است.
 یک موسسه حفاظت از حیوانات دریایی در این منطقه (The Channel Islands Marine & Wildlife Institute) که در زمینه نجات حیوانات و درمان آنها فعالیت می‌کند گزارش کرده در روزهای گذشته هر روز حدود ۲۰۰ گزارش حاوی مشاهده حیوانات مرده یا مریض دریافت کرده است.
 روث دوور، موسس این مرکز امداد حیات وحش گفته: «ما همه تلاش خودمان را برای خدمات رسانی به تمامی موارد انجام می‌دهیم».
 وقتی دوموئیک اسید وارد بدن حیواناتی چون دلفین یا شیرهای آبی می‌شود، مسمومیت بیش از حد موجب از دست دادن قدرت جهت‌یابی و گرفتگی شدید عضلات می‌شود به طوری که بسیاری از پستانداران در زیر آب خفه می‌شوند و می‌میرند.
 رویش سریع و فراگیر جلبک‌ها که اغلب در فصل بهار روی می‌دهد می‌تواند برای ساکنان سواحل منطقه هم خطرناک باشد به این ترتیب که اگر آنها از ماهی‌های صید شده حاوی این جلبک‌ها بخورند، ممکن است انها هم مسموم شوند.
 با این حال، دکتر دیوید کارن از دانشگاه جنوب کالیفرنیا گفته نهادهای بهداشتی چون اداره بهداشت و سلامت کالیفرنیا به طور منظم سطح سم موجود در حلزون‌ها صدف‌دار را اندازه‌گیری می‌کنند و در مواردی لازم سواحل نزدیک به مناطق آسیب دیده را مسدود و برای عموم ممنوع می‌کنند.
 همزمان مقام‌ها نسبت به خطر آسیب دیدن کسانی که قصد کمک به حیوانات مریض در سواحل را دارند هشدار داده‌اند. آنها می‌گویند حیوانات آسیب دیده و مسموم ممکن است پرخاشگر شوند و در صورت نزدیک شدن به آنها حمله کنند.
 دکتر دیوید کارن به رهگذارانی که حیوانات مسموم و مریض در سواحل را شناسایی می‌کنند توصیه کرده با تلفن به مراکز امداد حیات وحش به آنها اجازه دهند که حیوانات مریض را مداوا کنند.
 این گروه‌ها علاوه بر تلاش برای حفظ رطوبت و دمای حیوانات به ساحل آمده، با نوشاندن مایعات فراوان به آنها کمک می‌کنند که سموم را دفع کنند.
 فصل رشد سریع جلبک‌ها معمولا بین ماه‌های مارس و ژوئن - فروردین تا خرداد - در جنوب کالیفرنیا روی می‌دهد اما کارشناسان می‌گویند از آنجا که سال گذشته کالیفرنیا پاییز و زمستان پر آب و خنکی را تجربه کرده ممکن است فصل رشدسریع جلبک‌ها امسال کمی دیرتر شروع و خاتمه یابد.
"
296,دانش,خشکسالی اسپانیا فلامینگوها را وادار به مهاجرت کرد,تغییرات اقلیمی |  طبیعت |  محیط زیست |  علمی |  اسپانیا | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 خشکسالی طولانی در تالاب‌های معروف جنوب اسپانیا فلامینگوها را وادار به مهاجرت برای تخم‌گذاری در جای دیگری کرده است.
 تالاب‌های فوئنته دی پیدرا در استان مالاگا در سال ۱۹۸۴ یک ذخیره‌گاه طبیعی اعلام شد. اما روز شنبه فقط چند ده پرنده بزرگسال در تالاب آن قابل مشاهده بود.
 به گفته مقام‌ها تا اواسط ماه مه، میزان بارندگی در اسپانیا ۲۸ درصد کمتر از میانگین بود.
 این کشور شاهد داغ‌ترین بهار از سال ۱۹۶۱ بوده است، و انتظار می‌رود گرمای شدید در طول تابستان ادامه یابد.
 به گفته دفتر امور زراعی آندلس، در گذشته بیش از ۲۰۰ هزار جوجه فلامینگو در این تالاب به دنیا می‌آمدند.
 به گفته سازمان هواشناسی اسپانیا این کشور اخیرا بالاترین رکورد گرما در ماه آوریل را ثبت کرد. به گفته کارشناسان تغییر اقلیم به احتمال زیاد در این موج گرما نقش دارد.
 با تغییر اقلیم موج‌های گرما نقاط زیادی را در اطراف جهان تحت تاثیر قرار داده است.
 اسپانیا در سال ۲۰۲۲ شاهد سوختن بیشترین نواحی طبیعی در اروپا بود.
 دکتر سامانتا برگِس از موسسه تغییر اقلیم کوپرنیک در ماه آوریل به بی‌بی‌سی نیوز گفت: «می‌دانیم که ۲۰۲۲ دومین سال گرم از زمان ثبت رکوردها در اروپا بود، و گرمترین تابستان از زمان ثبت رکوردها را تجربه کرد.»
 «اروپا دارد با سرعتی دو برابر میانگین جهانی گرم می‌شود و از آنجا که گرمایش اینجا شدیدتر است، احتمال وقوع رویدادهای شدید هم بیشتر شده است. این رویدادهای شدید شامل موج‌های گرما می‌شود.»
"
297,دانش,نتایج یک تحقیق: چرت کوتاه روزانه برای مغز مفید است و به تاخیر روند پیری کمک می‌کند,سلامت روانی |  خواب |  پژوهش پزشکی |  علمی | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 نتایج یک تحقیق جدید نشان می‌دهد که خواب کوتاه، یا به اصطلاح چرت روزانه، برای مغز
 مفید است و در به‌عقب‌انداختن روند پیری کمک می‌کند.
 این پژوهش، که دانشمندان دانشگاه یو‌سی‌اِل لندن (دانشگاه کالج لندن) انجام ‌داده‌اند، نشان می‌دهد که مغز کسانی که دقایقی از روز را به خواب کوتاه یا چرت روزانه اختصاص می‌دهند، ۱۵ سانتیمتر مکعب در مقایسه با دیگران بزرگ‌تر است؛ امری که معادل تاخیر در روند پیری بین سه تا شش سال است.
 با این حال، دانشمندان توصیه می‌کنند که مدت چرت روزانه بایستی کمتر از نیم ساعت در روز باشد.
 اما یافتن زمان برای خوابی کوتاه در بسیاری از مشاغل دشوار و دردسرساز است؛ مخصوصا در فرهنگ کاری که چرت زدن سر کار را ناپسند می‌داند.
 دکتر ویکتوریا گارفیلد از دانشگاه یوسی‌اِل لندن یافته‌های این تحقیق را «بسیار تازه و هیجان‌انگیز» توصیف کرده و گفته است: «تحقیقات ما نشان می‌دهد که همه بالقوه می‌توانند از مزایای چرت زدن بهره‌مند شوند.»
 تحقیقات نشان داده است که چرت زدن برای رشد نوزادان حیاتی است. اما با این حال، چرت کوتاه روزانه با افزایش سن، کمتر رایج شده است و پس از بازنشستگی مجددا محبوبیت پیدا می‌کند. براساس آمارها ۲۷ درصد از افراد بالای ۶۵ سال روزانه دقایقی را به خواب کوتاه روزانه اختصاص می‌دهند.
 دکتر گارفیلد می‌گوید خواب کوتاه روزانه در مقایسه با پیشنهاد کاهش وزن یا ورزش که برای بسیاری از افراد دشوار است، «کار خیلی آسانی است.»
 مغز انسان با افزایش سن به طور طبیعی کوچک می‌شود، اما این که آیا چرتی کوتاه می‌تواند به پیشگیری از بیماری‌هایی مانند آلزایمر کمک کند، هنوز به تحقیقات بیشتری نیاز دارد.
 در مجموع، حفظ سلامت مغز به منظور محافظت از آن در برابر زوال عقل که با اختلال خواب مرتبط است، بسیار مهم است.
 به گفته محققان، خواب ناکافی به مرور زمان با ایجاد التهاب و تاثیر روی ارتباط بین سلول‌های مغزی به مغز آسیب وارد می‌کند.
 والنتینا پاز، یکی از محققان می‌گوید: «به این صورت چرتی کوتاه با جبران کمبود خواب، از مغز در برابر زوال عصبی محافظت می‌کند.»
 با این حال، دکتر گارفیلد نمی‌خواهد به دنبال مکانی راحت برای چرت زدن در محل کار باشد و روش‌های دیگری را برای مراقبت از مغزش ترجیح می‌دهد.
 او می‌گوید: «راستش را بخواهید، من ترجیح می‌دهم ۳۰ دقیقه در روز ورزش کنم تا چرت بزنم، ولی سعی می‌کنم چرت زدن را به مادرم توصیه کنم.»
 تحقیق بر روی چرت شاید چالش‌انگیز باشد.
 با آنکه چرتی کوتاه به تقویت سلامت کمک می‌کند، اما عکس آن هم درست است؛ یعنی که ضعف در سلامت هم ممکن است فرد را چنان خسته کند که به چرت زدن نیاز بیشتری پیدا کند.
 بنابراین محققان از روشی هوشمندانه برای اثبات مفید بودن چرت استفاده کردند.
 دانشمندان از داده‌های آزمایش‌های عظیمی که پیشتر بر اساس دی‌ان‌ای - کد ژنتیکی انسان - انجام شده بود، استفاده کردند. در تحقیقات قبلی، محققان ۹۷ بخش از کد ژنتیکی انسان را شناسایی کرده‌ بودند که تعیین‌کننده «نیاز یا عدم نیاز» افراد به چرت زدن بود.
 در این تحقیق جدید، محققان با استفاده از داده‌های ۳۵ هزار نفر بین ۴۰ تا ۶۹ ساله که در «پروژه بیوبانک بریتانیا» شرکت کرده بودند، مغز افرادی را که به طور ژنتیکی «چرت‌زن» و «چرت‌نزن» هستند با هم مقایسه کردند.
 در نتیجه محققان با مقایسه این دو دریافتند که مغز افرادی که روزانه چرت می‌زنند، ۱۵ سانتیمتر مکعب بزرگ‌تر از افرادی است که چرت نمی‌زنند، تفاوتی که معادل تاخیر در روند پیری بین ۲/۶ سال و ۶/۵ سال است. حجم کل مغز در این مطالعه حدود ۱۴۸۰ سانتیمتر مکعب بود.
 تارا اسپایرز-جونز، استاد دانشگاه ادینبورگ و رئیس انجمن علوم اعصاب بریتانیا گفت: «من از چرتی کوتاه در تعطیلات آخر هفته لذت می‌برم و این تحقیق مرا متقاعد کرده است که چرت زدن نشانه تنبلی من نیست و نباید احساس بدی بکنم؛ چون این کار حتی احتمالا از مغزم محافظت می‌کند.»
 او گفت که یافته‌های «جالب» این تحقیق «افزایش کوچک اما قابل توجهی در حجم مغز» را نشان می‌دهد و «به داده‌هایی که حاکی از اهمیت خواب بر سلامت مغز است، اضافه می‌کند.»
 محققان به طور مستقیم بر روی خواب زیاد و طولانی در وسط روز تحقیق نکرده‌اند، اما گفته‌اند که نتایج علمی بر اهمیت یک استراحت و چرت نیم‌ساعته در روز پرداخته است.
"
298,دانش,ذوب یخچال‌ها در سوئیس؛ رای‌دهندگان از طرح کاهش شدید کربن حمایت کردند,تغییرات اقلیمی |  آلودگی هوا |  محیط زیست |  علمی |  اروپا | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 رای‌دهندگان در سوئیس از یک لایحه جدید اقلیمی حمایت کرده‌اند که هدف آن کاهش مصرف سوخت‌های فسیلی و رسیدن به حالت کربن‌خنثی تا سال ۲۰۵۰ است.
 با ذوب سریع یخچال‌ها در آلپ، دولت سوئیس می‌گوید که این کشور باید از امنیت انرژی و محیط زیست حفاظت کند.
 این قانون روندی را برای کاهش اتکا به نفت و گاز وارداتی و حرکت به سوی منابع تجدیدپذیر الزامی می‌کند.
 در همه‌پرسی روز یکشنبه ۵۹.۱ درصد رای‌دهندگان از پیشنهادها برای حرکت به سوی انرژی سبز حمایت کردند.
 مخالفان استدلال کرده بودند که این تدابیر باعث افزایش بهای انرژی خواهد شد.
 تقریبا همه احزاب عمده سوئیس، به جز حزب راستگرای مردم (اس وی پی)، از این لایحه حمایت کردند. در واقع مخالفت این حزب با پیشنهادهای دولت بود که باعث شکل‌گیری ایده همه‌پرسی در این زمینه شد.
 سوئیس حدود سه چهارم انرژی خود را وارد می‌کند، به طوری که همه نفت و گاز مورد نیاز آن از خارج می‌آید.
 لایحه اقلیمی قول حمایتی مالی به میزان دو میلیارد فرانک (۲.۲ میلیارد دلار) طی یک دهه برای تشویق جایگزینی سیستم‌های حرارتیِ نفتی و گازی با سیستم‌های بی‌زیان برای اقلیم و بودجه‌ای ۱.۲ میلیارد فرانکی برای سوق دادن کسب و کارها به سوی نوآوری سبز را می‌دهد.
 این لایحه درحالی تصویب می‌شود که یخچال‌های آلپ به شدت در برابر افزایش دمای زمین - به خاطر تغییر اقلیم - آسیب‌پذیر شده‌اند. از ۲۰۰۱ تا ۲۰۲۲ حدود ۳۰ درصد از حجم این یخچال‌ها کاسته شده است.
 ماتیاس هاس، یخچال‌شناس ممتاز سوئیسی، که عقب نشینی یخچال‌ها را از نزدیک دنبال کرده است، در توییتی «پیام قوی» رای‌دهندگان را ستود و گفت که «خیلی خوشحال است که استدلال علم اقلیم‌شناسی به کرسی نشسته است.""
 والری پیلر ژرارد، نماینده حزب سوسیالیست در پارلمان سوئیس، گفت که «این گام مهمی برای نسل‌های آینده است.»
 رای دهندگان همچنین در یک همه‌پرسی دیگر در این روز با اکثریت بزرگی - بیش از ۷۸ درصد - از طرح‌هایی برای معرفی یک مالیات حداقل ۱۵ درصدی بر شرکت‌های چندملیتی حمایت کردند.
 سوئیس در سال ۲۰۲۱ به تقریبا ۱۴۰ کشوری پیوست که توافق سازمان توسعه و همکاری اقتصادی برای اعمال یک مالیات حداقلی بر شرکت‌های بزرگ را امضا کردند.
"
299,دانش,جهش شدید دمای اقیانوس اطلس در نزدیکی سواحل بریتانیا,تغییرات اقلیمی |  وضعیت بد آب و هوایی |  علمی | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 آژانس فضایی اروپا، اِسا، می‌گوید که دمای آب‌های اطراف بریتانیا و ایرلند در شمال اقیانوس اطلس جهش زیادی کرده که به معنی انحراف شدید از روند عادی است.
 به گفته اسا و سازمان هواشناسی بریتانیا، دمای آب در برخی نواحی ۳ تا ۴ درجه سانتیگراد بالاتر از میانگین برای این وقت سال است.
 آب دریا به خصوص در ساحل شرقی بریتانیا از دورهام تا آبردین و سواحل شمال غربی ایرلند گرم است.
 سازمان هواشناسی بریتانیا می‌گوید که دلیل آن تا حدودی تغییر اقلیم در اثر فعالیت های انسانی است. اما به نظر می‌رسد که علاوه بر گرمایش، سایر عوامل کمتر درک شده طبیعی و انسانی هم در آن نقش داشته باشد.
 داده‌های اِسا نشان می‌دهد که آب دریا حول تقریبا کل خط ساحلی جزایر بریتانیا گرمتر از معمول است.
 دانشمندان اخطار می‌دهند که حرارت شدید از این نوع می‌تواند به مرگ ماهیان و سایر آبزیان بیانجامد که در مواردی بسیار شدید است.
 دمای غیرعادی طولانی در آب‌های سطحی همچنین به رویدادهای شدید آب و هوایی مرتبط است، چون سیستم‌های توفان‌زا انرژی بیشتری از سطح آب جذب می‌کنند و به طور بالقوه شدیدتر و طولانی‌تر می‌شوند.
 در ماه‌های اخیر دمای هوا و دمای آب‌های سطحی اقیانوس‌ها در اطراف جهان جهش شدیدی داشته است.
 براساس داده‌های سازمان هواشناسی بریتانیا، دمای آب‌های سطحی جهان برای ماه‌های آوریل و مه بالاتر از هر زمان دیگری از سال ۱۸۵۰ به بعد بود.
 به گفته سازمان ملی امور اقیانوسی و اتمسفری آمریکا (نوآآ) میانگین دمای اقیانوس‌ها در ماه مه ۰.۸۵ درجه سانتیگراد بالاتر از نرمال برای این ماه بود.
 در این مدت شاهد یک رشته رویدادهای شدید مرتبطِ آب و هوایی در جهان بوده‌ایم، از جمله آتش‌سوزی‌های بی‌سابقه در کانادا که آسمان نیویورک و سایر شهرهای آمریکای شمالی را پر از دود کرده است.
 آسیا هم دستخوش این رویدادها بوده به طوری که رکوردهای ماهانه در چین و در بخش‌هایی از سیبری شکسته شده است.
 در همین حال ابعاد ذوب یخ دریا برای این وقت سال در قطب جنوب خیلی شدیدتر از روند تاریخی است.
 سازمان خدمات اقلیم و آب و هوای کوپرنیک، هفته پیش گزارش داد که یازده روز اول ماه ژوئن در جهان از زمان شروع رکوردها، داغ‌ترین برای این وقت سال بود.
 این سازمان گفت این اولین بار است که میانگین دمای هوای زمین در ماه ژوئن بیش از ۱.۵ درجه سانتیگراد بالاتر از میانگین دوران ماقبل صنعتی بوده است.
 اجماع علمی این است که برای پرهیز از بدترین آثار تغییر اقلیم باید میزان افزایش دما را زیر ۱.۵ درجه نگاه داشت.
 همزمان با توجه به شکل‌گیری پدیده موسوم به «ال نینیو» در اقیانوس آرام، کارشناسان انتظار دارند رکوردهای دمای بیشتری در ماه‌های آینده شکسته شود.
 دانشمندان پیش‌بینی می‌کنند که ۲۰۲۴ احتمالا به داغ‌ترین سال از زمان ثبت رکوردها بدل خواهد شد.
 به گفته سازمان هواشناسی بریتانیا دمای آب‌های سطحی در شمال اقیانوس اطلس در ماه مه ۱.۲۵ درجه سانتیگراد بالاتر از میانگین درازمدت بود که شدیدترین انحراف از روال عادی در یک ماه واحد است.
 دانشمندان مطمئن نیستند که چرا شاهد ثبت رکورد گرما در آب‌های اطراف بریتانیا و سراسر شمال اقیانوس اطلس هستند، اما می‌گویند که تغییر اقلیم مسلما در آن نقشی بنیادی دارد.
 با تزریق هرچه بیشتر گاز دی اکسید کربن به اتمسفر در حجم بالا، در حال افزایش دمای زمین هستیم.
 اما سایر عوامل هم احتمالا در آن نقش دارند.
 پروفسور مایکل مان، اقلیم شناس در دانشگاه ایالتی پنسیلوانیا، می‌گوید که بادهایی ضعیف‌تر از معمول، میزان غبار برخاسته از صحرای بزرگ آفریقا که در اتمسفر معلق می‌شود را کاهش داده است.
 این غبار بخشی از انرژی خورشید را مسدود می‌کند و به فضا برمی‌گرداند، که تعدیل کننده دمای دریاهاست.
 یک عامل دیگر می‌تواند تاثیر کاهش آلودگی ناشی از صنعت کشتیرانی باشد.
 سازمان دریانوردی جهانی (آی ام او) در سال ۲۰۲۰ مقرراتی را برای کاهش محتوای سولفور سوخت کشتی‌ها وضع کرد.
 به گفته «آی ام او» این به طور قابل توجهی از میزان ذرات ریز معلق (اروسول) در اتمسفر کم می‌کند.
 اما وجود این ذرات در هوا می‌تواند باعث بازگشت گرمای خورشید به فضا شود، بنابراین حذف آن ممکن است موجب ورود حرارت بیشتر به آب دریاها شده باشد.
 به نظر می‌رسد که آثار دمای استثنایی در اقیانوس اطلس شمالی از حالا درحال ظهور باشد.
 بخش شرقی اقیانوس اطلس در منطقه استوایی معمولا محل کاشت بذر طوفان‌های استوایی (هاریکِین) است و سازمان هواشناسی بریتانیا می‌گوید به نظر می‌رسد یک طوفان استوایی درحال شکل گیری تا اواسط هفته در شرق دریای کارائیب باشد.
 جولیان همینگ، کارشناس طوفان‌های استوایی در این سازمان، گفت که مشاهده طوفانی در آن منطقه در این وقت سال بسیار غیرعادی است.
 پدیده ال نینیو معمولا در جهت مهار این طوفان‌ها عمل می‌کند اما پیش‌بینی اداره هواشناسی این است که به دلیل دمای سطحی زیاد، امسال شاهد فعالیت بیش از حد میانگین طوفان‌های استوایی باشیم.
 سازمان هواشناسی می گوید می توان انتظار داشت که هوای گرم ادامه یابد.
 به گفته این سازمان ۴۵ درصد - یعنی خیلی بیش از حد معمول - احتمال دارد که بریتانیا آنچه را ""تابستانی داغ"" توصیف می کند تجربه کند.
"
300,دانش,آیا طرح ایجاد نیروگاه خورشیدی در فضا واقع‌بینانه است؟,انرژی |  علمی |  فضا | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 بحث بر سر ساخت نیروگاه‌های خورشیدی در فضا، که زمانی موضوع داستان‌های علمی تخیلی بود، اخیرا به عنوان راه‌حل رادیکال اما جدی برای حل مشکل گرمایش مطرح شده است.
 در نتیجه این سوال مطرح می‌شود که آیا چنین پروژه‌ای در ابعاد وسیع واقع‌بینانه است؟ جواب کارشناسان به این سوال یکسان نیست.
 از نظر علمی ثابت شده که چنین پروژه‌ای عملی است، اما اجرای آن پیچیده است و فقط زمان ضرورت و کارآیی آن را ثابت خواهد کرد.
 ساخت چنین نیروگاهی بر مفهومی آشنا استوار است.
 به جای زمین صفحات خورشیدی به مدار زمین منتقل می‌شود. با این تفاوت که در فضا نور خورشید ۲۴ ساعته می‌تابد درحالی که در زمین تولید انرژی به ساعات روز محدود است و هوای بد هم از بازدهی آن کم می‌کند.
 به علاوه اتمسفر باعث پراکندگی نور می‌شود درحالی که در فضا خالص و بدون مانع به صفحات می‌رسد. یک صفحه خورشیدی در فضا انرژی بسیار بیشتری از نمونه زمینی‌اش جذب می‌کند.
 این انرژی با کمک یک آنتن بزرگ به صورت اشعه به طرف گیرنده‌های بزرگ زمینی تابیده و مجددا به الکتریسیته تبدیل می‌شود.
 اما هنوز چالش‌های فنی و سوالات زیادی در مسیر اجرای این فکر وجود دارد.
 به همین دلیل سازمان فضایی اروپا، اِسا، یک برنامه «تحقیق و توسعه» به نام «سولاریس» را برای تجزیه‌و‌تحلیل این مشکلات ایجاد کرده است.
 کارشناسان می‌گویند که ابتدا باید صفحات بزرگ ساخته و با موشک‌های عظیم راهی فضا شود. برای کاهش هزینه انتقال، موشک‌ها باید مکررا قابل استفاده باشند؛ مثل راکت‌هایی که شرکت اسپیس اکس درحال ساخت آن است.
 بعد باید آرایه‌های بزرگی از این صفحات را با کمک ربات‌ها در فضا نصب و آماده بهره‌برداری کرد.
 مسئولان سولاریس، که می‌گویند هزینه چنین طرحی به ابعاد آن بستگی دارد، امیدوارند که ظرف یک دهه عملی شود.
 سانجی ویجندران، سرپرست پروژه سولاریس، به بی‌بی‌سی گفته است که پژوهشی در اواسط دهه ۲۰۰۰ نشان داد که چنین نیروگاهی، با توجه به میزان انرژی تولیدی، ظرف شش ماه تا یک سال آلودگی ناشی از پرتاب آن را به فضا با موشک - که سوخت فوق‌العاده می‌خواهد - جبران می‌کند.
 این قابل مقایسه با تومبیل‌های برقی است.
 وزارت انرژی آمریکا تخمین می‌زند که یک خودروی سواری برقی در طول عمر به طور متوسط سالانه ۱۷۸۳ کیلوگرم دی اکسید کربن تولید می‌کند. این درحالی است که خودروی هیبردی سالانه ۲۶۱۸ کیلوگرم و اتومبیل احتراقی هر سال ۵۱۸۶ کیلوگرم دی اکسید کربن متصاعد می‌کند.
 یعنی هرچند ساخت خودروهای برقی تصاعد بیشتری دارد، اما بعد از حدود دو سال این تصاعد اضافه را جبران می‌کند چون آلودگی کمتری دارد.
 نیروگاه خورشیدی در فضا باید انرژی را به صورت امواج مایکروِیو به زمین ساطع کند تا توسط آنتن‌هایی به قطر دو تا ده کیلومتر دریافت شود.
 آقای ویجندران می‌گوید که هدف، تاباندن انرژی در فرکانسی مشابه امواج وای-فای و تلفن‌های موبایل است که ایمنی آنها نشان داده شده و برای ماهواره‌ها، هواپیماها یا پرندگان ضرری ندارد.
 او می‌گوید: «تاکنون چند کشور از جمله ژاپن بر فناوری‌های ساخت نیروگاه خورشیدی در فضا کار کرده‌اند، اما چین تنها کشوری است که برنامه‌ای را برای احداث یک نیروگاه در مقیاس گیگاوات تا سال ۲۰۵۰ در فضا اعلام کرده است و طرحی برای نصب یک نمونه آزمایشی تا سال ۲۰۲۸ دارد. آمریکا هم مشغول کار در این زمینه است. ارتش آمریکا از چند سال پیش مشغول تامین مالی پژوهش‌هایی بوده تا شاید بتواند انرژی را به نقاط دورافتاده عملیاتی ارسال کند، جایی که رساندن سوخت به آنها سخت است.»
 آژانس فضایی اروپا تا سال ۲۰۲۵ تحقیقات را کامل خواهد کرد و در آن زمان تصمیم خواهد گرفت که چنین برنامه‌ای را عملی کند یا نه. اگر تصمیم به اجرا گرفته شود، نمونه آزمایشی تا ۲۰۳۰ آماده خواهد شد و ظرف یک دهه به صورت تجاری نصب خواهد شد.
 علاوه بر این، شرکت «اس‌ای‌آی» (اسپیس انرژی اینیستیو)و که محصول همکاری صنعت و دانشگاه‌های بریتانیاست، از پروژه‌ای برای نصب نیروگاهی احتمالا تا سال ۲۰۳۵ در فضا خبر داده است.
 این پروژه به نام «کاسیوپیا» قصد دارد مجموعه‌ای از ماهواره‌های خیلی بزرگ را در مدارهای بسیار مرتفع قرار دهد تا انرژی خورشید را به زمین بتابانند.
 برای مقرون به‌صرفه بودن نصب چنین سیستمی در فضا باید از موشک‌هایی استفاده شود که قادر به رفت‌و‌آمد چندباره میان زمین و مدار باشند.
 هرچند هنوز چنین سیستمی در ابعاد بزرگ وجود ندارد، اما موفقیت بخش خصوصی ممکن است به‌زودی مشکل هزینه و سرعت استقرار در فضا را تا حدودی حل کند.
 موشک «استارشیپ»، که شرکت اسپیس اکس درحال توسعه آن است - و اولین آزمایش آن در روز ۲۰ آوریل ناکام ماند - در صورت موفقیت هزینه انتقال بار به فضا را به‌شدت کاهش خواهد داد.
 ایلان ماسک، بنیانگذار این شرکت، گفته است که پرتاب استارشیپ در نهایت ۱۰ میلیون دلار هزینه خواهد داشت. در مقایسه هزینه پرتاب موشک فالکون ۹ این شرکت، که ظرفیت خیلی کمتری دارد، ۶۲ میلیون دلار است.
 بزرگترین مانع فنی درحال حاضر تاباندن انرژی در حجم بالا از فضا به زمین است که در آن هم درحال پیشرفت است.
 «موسسه فناوری کالیفرنیا» (دانشگاه کلتک) یک نمونه آزمایشی را در ماه ژانویه راهی مدار کرد و نشان داد که این سیستم می‌تواند انرژی را به زمین بتاباند؛ آزمایشی که اولین نمونه از این نوع در جهان بود.
 این دانشگاه چند هفته پیش اعلام کرد که یک سیگنال انرژی را از مداری به ارتفاع ۵۵۰ کیلومتر ارسال کرده که توسط گیرنده‌ای در این دانشگاه دریافت شده است. علی حاجی‌میری، استاد مهندسی برق و یکی از دو مدیر این پروژه، این موضوع را در روز ۲۲ مه تایید کرد.
 یووانا رادولوویچ، مدیر بخش طراحی و مهندسی در دانشگاه پورتسموت بریتانیا، نگران است که این نیروگاه‌ها بازدهی کمی داشته باشد: «به این دلیل که مخابره انرژی در طول فاصله‌های نسبتا زیاد بدون سیم به این سادگی‌ها هم نیست. فاصله باعث افت انرژی می‌شود و هرچه فاصله بیشتر باشد بازدهی هم پایین می‌آید. بازدهی انتقال انرژی با چنین سیستمی تا این اواخر کمتر از ده درصد گزارش شد.»
 اما شرکت مشاوره «فریزر نش»، که گزارش مفصلی درباره ساخت چنین نیروگاه‌هایی برای دولت بریتانیا تهیه کرده است، می‌گوید که بازدهی انرژی تابیده شده به زمین شاید حدود ۶۰ درصد باشد.
 آقای رادولوویچ می‌گوید: «هر وقت که بحران انرژی پیش می‌آید، ایده‌های عجیب و غریب در کانون توجه قرار می‌گیرد. البته هر کدام از این ایده ها محاسنی دارند، اما در طول تاریخ دیده‌ایم که هزینه اجرای آنها مانعی بزرگ است. من نمی‌گویم که ما نمی‌توانیم در جهت انتقال نیروی خورشیدی در فضا گام برداریم، اما کارهای خیلی بیشتری هست که می‌توانیم و باید در کوتاه‌مدت در زمین انجام دهیم.»
 او می‌گوید که برای مشکل نیروگاه‌های خورشیدی در زمین که فقط در طول روز کار می‌کنند باید راه حل‌های متفاوتی جستجو کرد، مثل نصب باتری‌های بزرگ برای ذخیره برق.
 کاملا امکان دارد تا زمانی که ساخت نیروگاه در فضا عملی شود، تاسیسات کافی برای ذخیره برق در باتری‌های بزرگ در زمین ایجاد کنیم.
 پیشرفت در زمینه ایجاد تاسیسات بزرگ باتری در سالهای اخیر و همزمان جدی شدن ایده ساخت نیروگاه در فضا، به معنی رقابت میان فناوری‌های مختلف برای حل مشکل گرمایش و رسیدن به حالت کربن خنثی تا نیمه قرن است.
"
301,دانش,پیش‌بینی آلودگی آب و جلوگیری از وقوع آن با استفاده از هوش‌ مصنوعی در بریتانیا,فن‌آوری |  هوش مصنوعی |  علمی | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 در یک پروژه آزمایشی، از هوش مصنوعی برای پیش‌بینی‌ آلودگی آب و جلوگیری از وقوع آن در جنوب غربی انگلستان استفاده شده است.
 انتظار می‌رود که این راهکار به بهبود کیفیت آب در سواحل کومب مارتین در جنوب غربی انگلستان کمک کرده و آن را به مکانی بهتر برای شنا مبدل کند.
 طی این پروژه تعدادی حسگر (با سیستمی که تغییرات محیط پیرامونش را تشخیص می‌دهد و اطلاعات آن را ضبط می‌کند) در رودخانه‌ها و مزارع قرار داده می‌شود تا تصویری از وضعیت رودخانه‌های محل، بارندگی و خاک به دست بیاید.
 سپس هوش مصنوعی داده‌های به دست آمده از رودخانه را با تصاویر ماهواره‌ای آن ترکیب می‌کند.
 در نتیجه با این روش، هوش مصنوعی پیش‌بینی می‌کند که سیستم این رودخانه چه زمانی در برابر فرایندهایی مثل آب‌های زائد کشاورزی آسیب‌پذیرتر است و پس از آن به اقداماتی همچون درخواست از کشاورزان برای توقف استفاده از کود دست می‌زند.
 شرکت فناوری «سی‌جی‌آی» در همکاری با آژانس نقشه‌برداری ملی بریتانیا این پروژه را اجرا می‌کنند.
 شرکت فناوری «سی‌جی‌آی» می‌گوید که پیش‌بینی هوش مصنوعی در طی این آزمایش بیش از ۹۰ درصد دقیق بوده است.
 این آزمایش در مرکز ذخیره آب زیست‌کره دوون شمالی، با ۱۴۲ کیلومتر مربع مساحت انجام می‌شود. منطقه حفاظت‌شده‌ای که دارای زیستگاه‌های طبیعی مهم و زمین‌های کشاورزی و شهرهای کوچک است.
 متی یتا، مدیر ارشد پایداری شرکت فناوری «سی‌جی‌آی» گفت: «ما سایر داده‌ها از جمله تمامی اطلاعات جغرافیایی و مجموعه داده‌های حسگرها را به هوش مصنوعی می‌دهیم تا روش‌های پیش‌بینی را آموخته و بتواند مکان و زمان وقوع آلودگی را به ما اطلاع دهد.»
 انتظار می‌رود که این پروژه بتواند شهرک تفریحی و ساحلی کومب مارتین را در شمال دوون را پاکسازی کند. جایی که کیفیت آب آن برای حمام کردن از دیرباز نگرانی‌هایی را ایجاد کرده است.
 اندی بل از مرکز ذخیره آب زیست‌کره دوون شمالی در این مورد گفت: « آب اینجا از نظر کیفیت همیشه در سطح پایینی قرار داشته است.»
 هرچند آژانس محیط زیست سال گذشته کیفیت آب در کومب مارتین را در رتبه برتر قرار داده بود اما آقای بل می‌گوید که دلیل آن عمدتا آب و هوای خشک در آن زمان بوده است. به گفته او معمولا کیفیت آب این منطقه در رتبه‌های پایین‌تر قرار داشته و حتی طی سال‌های ۲۰۱۸ و ۲۰۱۹ دولت با ارسال یک اطلاعیه به مردم توصیه کرده بود که از شنا در سواحل کومب مارتین خودداری کنند.
 طی این آزمایش در چند کیلومتری کومب مارتین، یک حسگر شناور در رودخانه نصب شده است. جعبه سیاه رنگ و مربع شکلی که در بالای آن پنل‌های خورشیدی قرار دارد و توسط یک کابل برق به بانک وصل شده است.
 این حسگر به طور خودکار سایر داده‌ها در مورد شش شاخص کلیدی بهداشت آب از جمله اسیدیته، آمونیاک، میزان اکسیژن و شفافیت آب را تصویربرداری می‌کند.
 گلین کاتن، مدیر اجرایی شرکت فناوری متمرکز بر محیط زیست «واتر» که حسگرهای ۲هزار پوندی را برای این پروژه تامین می‌کند، گفت: این یک بررسی کلی خیلی خوب از کیفیت آب است.
 او افزود: اگر فاضلاب شهری در رودخانه ریخته شده باشد، پس از این آزمایش شاهد جهش‌هایی مثل آمونیاک و اسیدیته در آب خواهیم بود و سپس می‌توانیم آن را با درجه حرارت و سطح اکسیژن محلول ارجاع دهیم.
 از حدود ۵۰ حسگر در سراسر حوضه آبریز استفاده شده است. شرکت نقشه‌برداری ملی بریتانیا مهارت‌های تخصصی لازم برای ادغام اطلاعات و داده‌ها در این زمینه را ارائه می‌دهد.
 دونا لیندسی، از شرکت فناوری «سی‌جی‌آی» می‌گوید: «ما آموزش به هوش مصنوعی را با استفاده از داده‌ها شروع می‌کنیم تا وقتی که آب یک منطقه آلوده شد بدانیم که این آلودگی آیا مربوط به یک منطقه خاص است؟ به طور مثال آیا بارش باران منجر به انتقال آلودگی به رودخانه شده؟»
 در این صورت انتظار می‌رود که هوش مصنوعی به کشاورزان توصیه کند در صورت خشکی خاک مزرعه و همزمان پیش‌بینی باران‌های شدید، از کود زیادی در مزرعه خود استفاده نکنند چون احتمال می‌رود که این کود به آبراهه‌ها سرازیر شود.
 جلوگیری از تخلیه فاضلاب صنعتی توسط نیروگاه‌های تصفیه آب بسیار پیچیده‌تر است. ممکن است هوش مصنوعی پس از بارندگی شدید شاهد سرازیر شدن فاضلاب در رودخانه باشد، اما این بدان معنی نیست که شرکت آب ظرفیت جلوگیری از انتشار آن را دارد.
 در مرحله نخست این پروژه، هوش مصنوعی با استفاده از داده‌ها، کیفیت آب را بررسی می‌کند و شرکت فناوری «سی‌جی‌آی» مدعی است که هوش مصنوعی بیش از ۹۱/۵ درصد توانسته تا آلودگی آب را قبل از وقوع آن پیش‌بینی کند.
 اما اکنون قرار است طی این پروژه از هوش مصنوعی به طور گسترده‌تر در طبیعت استفاه شود. چیزی که این سوال را مطرح می‌کند: آیا این فناوری می‌تواند همین کار را در طبیعت نیز انجام دهد یا خیر.
 متی یتا، مدیر ارشد پایداری شرکت فناوری «سی‌جی‌آی» می‌گوید: ما در اینجا، در شمال دوون این پروژه را با یک قدم کوچک شروع کردیم... اما ایده بزرگ این است که استفاده از این راهکار را در سراسر بریتانیا گسترش دهیم».
"
302,دانش,با کشف فسفر فهرست مواد لازم برای امکان وجود حیات در قمر کیوان کامل شد,علمی |  ستاره شناسی |  فضا | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 داده‌های ماموریت کاسینی سال‌ها بعد از پایان کار این کاوشگر همچنان به کشفیات تازه منجر می‌شود. این داده‌ها اکنون به شناسایی فسفر در ذرات یخی انسلادوس کمک کرده است؛ عنصری که برای فرآیندهای زیستی ضروری است.
 به علاوه محققان می‌گویند که این ماده احتمالا در اقیانوس زیر سطح این قمر کوچک یخی به وفور یافت می‌شود.
 به این ترتیب محققان می‌گویند اکنون کلیه عناصر لازم برای امکان وجود حیات در انسلادوس پیدا شده است. بررسی‌های قبلی به کشف پنج عنصر ضروری دیگر یعنی کربن، هیدروژن، نیتروژن، اکسیژن و سولفور در آن منتهی شده بود.
 با این حال آنها تاکید می‌کنند که هرچند یافتن فسفر در این قمر هیجان‌انگیز است اما به معنی یافتن حیات در ششمین قمر بزرگ کیوان نیست.
 کشف فسفر توسط تیمی بین‌المللی از محققان با استفاده از داده‌هایی که فضاپیمای کاسینی جمع‌آوری کرده انجام شد.
 یکی از کشفیات مهم کاسینی در سال ۲۰۰۵ وجود فواره‌هایی بود که از میان ترک‌های پوسته یخی انسلادوس راهی فضا می‌شود.
 این مواد سپس راهی حلقه موسوم به «ای» (E) - از حلقه‌های کمرنگ بیرونی‌تر کیوان - می‌شود.
 کاسینی از سال ۲۰۰۴ تا ۲۰۱۷ بارها از میان این فوران‌ها و حلقه «ای» عبور کرد.
 دانشمندان دریافتند که این ذرات یخ حاوی طیفی غنی از کانی‌ها و ترکیب‌های ارگانیک (آلی) است که مواد اولیه ساخت آمینواسیدهاست.
 اما تابحال فسفر، از عناصر اصلی لازم برای فرآیندهای زیستی، در این ذرات کشف نشده بود. فسفر از اجزای تشکیل دهنده دی‌اِن‌اِی است و حیات در زمین بدون آن ممکن نیست.
 محققان در تحلیل تازه خود متوجه تراکم بالای فسفات‌های سدیم - ملکول‌هایی متشکل از سدیم، اکسیژن، هیدروژن و فسفر - در داخل این ذارت یخی شدند.
 این اولین بار است که ترکیب‌های فسفات در جایی غیر از زمین پیدا می‌شود و جالب اینکه تراکم آن در اقیانوس انسلادوس خیلی بیش از اقیانوس‌های زمین است.
 نتایج این مطالعه که تحت هدایت دانشمندان در دانشگاه «اف یو» برلین انجام شده در نشریه نیچر چاپ شده است.
 سیاره‌شناسان با توجه به یافته‌های قبلی کاسینی نتیجه‌گیری کرده بودند که قمر یخی کیوان، ممکن است بهترین نقطه در منظومه شمسی برای جست‌وجوی آثار حیات باشد.
 تحلیل موادی که از فواره‌های انسلادوس نمونه‌‌برداری شده قویا حاکی از این بود که بستر دریای آن حاوی فواره‌های آب داغ است. همین فواره‌ها در بستر اقیانوس‌های زمین محل رشد ارگانیسم‌هاست.
 البته وجود این سیستم‌های هیدروترمال (گردش آب داغ) به خودی خود تضمین کننده وجود ارگانیسم‌ها در این قمر به قطر ۵۰۰ کیلومتر نیست و احتمال دارد محیط آن استریل باشد.
 اما یافته‌های تازه دلیلی قانع کننده‌تر برای بازگشت به این کره با ابزارهای پیشرفته فراهم می‌کند؛ ابزارهایی که بتوانند آب را برای یافتن شواهد زیستی بررسی کنند.
 ماموریت کاسینی در سال ۲۰۱۷ پایان یافت، زمانی که این فضاپیما بعد از پایان سوخت به داخل اتمسفر کیوان شیرجه رفت و نابود شد.
 هرچند این کاوشگر حاوی ابزارهای تراز اول بود، اما اینها برای ردیابی آثار حیات در این قمر طراحی نشده بود.
 یکی از جذابیت‌های انسلادوس راحت بودن مطالعه زیر سطح یخی آن است چون این مواد با فواره ها به فضا پرتاب می‌شوند و کافی است کاوشگری مثل کاسینی از میان آن رد شود.
 دانشمندان ماموریتی به نام «انسلادوس اوربیلندر» را پیشنهاد کرده‌اند که سعی خواهد کرد به سوال وجود حیات در این قمر پاسخ دهد. اگر این ماموریت تایید شود چند دهه دیگر راهی فضا خواهد شد.
 همزمان ناسا و اِسا (آژانس فضایی اروپا) کاوشگرهایی را راهی اقمار یخی مشتری کرده‌اند.
 اینها اجرامی حاوی اقیانوس‌هایی آبی در عمق خود هستند و می‌توانند نامزدهای حتی بهتری برای کشف آثار حیات فرازمینی باشند چون خیلی بزرگتر از انسلادوس‌اند.
"
303,دانش,موهای فر، انسان‌های اولیه را خنک نگه داشته و مغز ما را بزرگ‌تر کرده,علمی |  سبک زندگی | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 نتایج یک پژوهش تازه نشان می‌دهد که موهای مجعد ممکن است برای محافظت از انسان‌های اولیه در برابر نور خورشید و همچنین حفظ ذخیره آب بدن‌، تکامل یافته باشد.
 محققان شماری از دانشگاه‌ها، از جمله دانشگاه لافبورو در بریتانیا و دانشگاه ایالتی پن در آمریکا به دنبال این بودند تا دریابند که چگونه بافت‌های مختلف مو می‌تواند به تنظیم دمای بدن انسان کمک کند.
 آنها دریافتند که موهای مجعد، انسان را خنک نگه داشته و به ذخیره آب در بدن آنها کمک کرده است. این دو عامل به باور دانشمندان باعث رشد مغز انسان به اندازه امروزی آن شده است به این دلیل که انسان‌های اولیه در یکی از گرم‌ترین نقاط جهان زندگی می‌کردند.
 نینا جابلونسکی، یکی از محققان دانشگاه ایالتی پن در این مورد بیشتر توضیح داده: «انسان‌ها در آفریقای استوایی تکامل یافته‌اند، جایی که خورشید تمام سال و در بیشتر ساعات روز بالای سر آنها می‌تابد.»
 به گفته او پوست و فرق سر انسان، به طور دائم تشعشعات شدید خورشیدی را به صورت گرما دریافت می‌کند: «ما می‌خواستیم بدانیم که چگونه این تابش بر تکامل موهای انسان تاثیر گذاشته است؛ در نهایت متوجه شدیم که موهای معجد به انسان کمک می‌کند تا خنک بماند و در واقع به ذخیره آب بدن کمک می‌کند.»
 تیم تحقیقاتی دانشگاه لافبورو برای انجام این آزمایش از چیزی به نام «آدمک حرارتی» استفاده کردند که برای شبیه‌سازی دمای بدن، به برق وصل شده بود.
 برنامه‌ریزی آن هم به نحوی بود که همیشه در دمای ۳۵ درجه سانتیگراد قرار بگیرد؛ دقیقا مشابه دمای متوسط سطح پوست انسان.
 محققان برای سنجش میزان الکتریسیته مورد نیاز برای حفظ این دما از گلاه گیس استفاده کردند. با این روش آنها دمای بافت‌های مختلف مو را با این میزان الکتریسیته اندازه‌گیری کردند.
 آنها همچنین، لامپ‌های خورشیدی و تونل‌های باد را برای تکثیر گرما و رطوبت موجود در کشورهای نزدیک به خط استوا به کار گرفتند.
 در نتیجه، محققان دریافتند که هرچند دیگر بافت‌های مو، پوست سر را در برابر تشعشعات مضر خورشید محافظت می‌کنند، اما این موهای فر است که بهترین عایق و محافظ را در برابر اشعه خورشید ایجاد می‌کند.
 محققان معتقدند از همین رو مغز انسان به اندازه امروزی آن تکامل یافته است.
 مغز انسان نسبت به گرما بسیار حساس است و در عین حال حرارت نیز تولید می‌کند. براساس این پژوهش مغز بزرگ‌تر حرارت بیشتری تولید می‌کند.
 با این حال، اگر میزان گرما بیش از حد باشد، می‌تواند به بیماری انسان منجر شود.
 انسان‌ها دارای غدد تعریق هستند که در خنک نگه‌داشتن آنان کمک می‌کند، اما این غدد برای جلوگیری از گرمای بیش از حد و خطرناک در مغز، کافی نیست.
 تینا لاسیسی، یکی از محققان دانشگاه ایالتی پن در آمریکا گفت: به همین دلیل است که انسان‌ها به گونه‌ای تکامل یافته‌اند که موهای زیادی را در بالای سر خود دارند، حتی زمانی که موهای سایر قسمت‌های بدن‌شان را از دست می‌دهند.
 او گفت: «ما فکر می‌کنیم که موهای سر یک سازوکار غیرفعال برای کاهش میزان گرمای ناشی از اشعه خورشید را ارائه می‌کند که غدد تعریق قادر به انجام آن نیست.»
"
304,دانش,با گرم‌تر شدن زمین تلاطم هوایی هم «بیشتر می‌شود»,تغییرات اقلیمی |  سفر هوایی |  آلودگی هوا |  علمی | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 محققان می‌گویند که با تغییر اقلیم و گرمتر شدن سیاره، هواپیماها به هنگام پرواز تلاطم شدیدتری را تجربه می‌کنند.
 دانشمندان در دانشگاه ردینگ بریتانیا تلاطم در آسمان صاف که پرهیز از آن برای خلبان ها سخت‌تر است را مطالعه کردند.
 آنها متوجه شدند که تلاطم شدید بین سال‌های ۱۹۷۹ تا ۲۰۲۰ در مسیرهای شلوغ اطلس شمالی ۵۵ درصد افزایش پیدا کرده است.
 محققان این افزایش تلاطم را به تغییرات در سرعت باد در ارتفاع بالا، که ناشی از گرمتر شدن هوا به دلیل تصاعد دی اکسید کربن است، نسبت می‌دهند.
 پروفسور پال ویلیامز، محقق علوم اتمسفری در دانشگاه ردینگ که از نویسندگان این مطالعه است گفت: «بعد از یک دهه پژوهش که نشان می‌داد تغییر اقلیم تلاطم در هوای صاف را در آینده افزایش خواهد داد، ما شواهدی داریم که این پدیده همین حالا ظاهر شده.»
 «برای پرهیز از پروازهای پردست انداز در دهه‌های آینده به دلیل هوای متلاطم‌تر، باید روی پیش‌بینی دقیق‌تر تلاطم هوایی و سامانه‌های شناسایی سرمایه‌گذاری کنیم.»
 مسیرهای هوایی در آمریکا و شمال اقیانوس اطلس شاهد بیشترین افزایش بود. اروپا، خاورمیانه، و جنوب اطلس هم افزایش قابل توجه تلاطم هوایی را تجربه کرد.
 پروفسور ویلیامز گفت که افزایش تلاطم هوایی به دلیل چینش شدیدتر باد (wind shear) - یا تفاوت در سرعت یا جهت باد در محدوده ای نسبتا کوچک - در جت استریم اتفاق می‌افتد. جت استریم یک جریان قوی باد است که در ارتفاع ۸ تا ۱۱ کیلومتری از غرب به شرق می‌وزد.
 جت استریم به دلیل اختلاف دما میان ناحیه استوایی و دو قطب شکل می‌گیرد.
 هرچند ماهواره‌ها قادر به رویت تلاطم نیستند، اما ساختمان و شکل جت استریم را شناسایی می‌کنند که تحلیل آن را ممکن می‌کند.
 سیستم‌های راداری تلاطم را از طوفان‌ تمیز می‌دهند، اما تلاطم هوای صاف تقریبا نامرئی است و تشخیص آن دشوار است.
 پروازهای پردست‌انداز نه تنها به هم زننده آسایش هستند، بلکه می‌توانند باعث صدمه فیزیکی شوند. دست‌انداز خیلی شدید هوایی یک اتفاق نادر است، اما تلاطم هوای صاف ممکن است کاملا بی‌مقدمه اتفاق بیافتد، زمانی که کمربند ایمنی مسافران بسته نیست.
 پروفسور ویلیامز می‌گوید: «هیچ‌کس نباید به خاطر ترس از تلاطم از سفر هوایی پرهیز کند، اما عاقلانه است کمربند ایمنی همیشه بسته باشد، مگر زمانی که درحال حرکت هستید. این کار ایمنی شما را تقریبا به طور کامل تضمین می‌کند، حتی در بدترین تلاطم.»
 این پدیده عواقب مالی هم دارد.
 محققان گفتند که صنعت هوانوردی فقط در آمریکا سالانه بین ۱۵۰ تا ۵۰۰ میلیون دلار در اثر این پدیده زیان می‌بیند که از جمله به دلیل فرسوده کردن هواپیماست.
 تلاطم هوایی همچنین هزینه زیست محیطی دارد، چون خلبان برای اجتناب از آن باید سوخت بیشتری بسوزاند.
 نتایج این مطالعه در نشریه «ژئوفیزیکال ریسرچ لترز» منتشر شده است.
"
305,دانش,پژوهشگران: تورین می‌تواند عامل طول عمر و تندرستی باشد,سلامت |  علمی |  رژیم غذایی |  بهداشت و درمان | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 دانشمندان می گویند مصرف تورین باعث افزایش عمر و سلامت در طیف وسیعی از گونه‌های جانوری می‌شود. این ماده در گوشت و ماهی یافت می‌شود و به عنوان مکمل غذایی هم در دسترس قرار دارد.
 با افزایش سن، میزان تورین در گونه‌های مختلف جانوران از جمله انسان کاهش می‌یابد.
 آزمایش روی حیوانات میانسال نشان داده است که اگر مقدار تورین در آنها به سطح تورین در دوره جوانی افزایش یابد، عمر آنها تا ۱۰ درصد بالا می‌رود و از سلامت بدنی و مغزی بهتری برخوردار می‌شوند.
 پژوهشگران می‌گویند ممکن است تورین برای حیوانات همان «اکسیر حیات‌بخش» باشد اما نتیجه افزایش سطح آن در انسان هنوز آزمایش نشده‌ است.
 به این ترتیب، این گروه پژوهش که در دانشگاه کلمبیا در نیویورک متمرکز است از توصیه به خرید قرص‌های مکمل و نوشیدنی‌های انرژی‌زای حاوی این ماده خودداری کرده است.
 با این حال، نتبجه این تحقیقات روی حیوانات جدیدترین پیشرفت در یافتن روش‌های مقابله با پیری است.
 این پژوهش با تجزیه و تحلیل مولکول‌های موجود در خون گونه‌های مختلف حیوانی آغاز شد با این هدف که تفاوت ترکیبات خون بین افراد پیر و جوان شناخته شود.
 دکتر ویجی یاداو، از اعضای گروه پژوهشی، گفته است که «مشخص شده که یکی از [مولکول‌هایی] که با افزایش سن به‌طور چشمگیری کاهش می‌یابد، تورین است به نحوی که در حیوانات مسن، سطح آن تا ۸۰ درصد کمتر از افراد جوان است.»
 تورین تقریبا در گیاهان یافت نمی‌شود بلکه یا باید ناشی از مصرف پروتئین حیوانی در مواد غذایی باشد یا بدن جانور آن را بسازد.
 این تیم پژوهشی در طول ۱۱ سال گذشته کوشیده است تا نقش این ماده در افزایش سن را کشف کند.
 در یکی از آزمایش‌ها، به موش‌های ۱۴ ماهه - سن معادل حدود چهل سالگی در انسان - دوز روزانه تورین خورانده شد.
 نتایج منتشر شده در نشریه ساینس Science نشان می‌دهد که در این گروه، عمر موش‌های نر ۱۰ درصد و سن موش‌های ماده ۱۲ درصد افزایش یافت و به نظر می‌رسد که هر دو از شرایط جسمی و سلامت بیشتری برخوردار شدند.
 دکتر یداو گفته است: «در تمام بررسی‌های ما، موش‌هایی که مکمل تورین دریافت کرده بودند سالم‌تر و جوان‌تر به نظر می‌رسیدند.»
 وی افزوده است: «این گروه از موش‌ها کمتر دچار چاقی شدند، انرژی بیشتری داشتند، تراکم استخوان در آنها بیشتر بود، حافظه بهتری داشتند و سیستم ایمنی بدنشان جوان‌تر ماند.»
 خوراندن تورین به کرم‌ها هم طول عمر آنها را بین ۱۰ تا ۲۳ درصد افزایش داد.
 در آزمایش دیگری، به میمون‌های رزوس ۱۵ ساله یک دوره شش ماهه تورین داده شد. این دوره بسیار کوتاه‌تر از آن است بتواند باعث افزایش امید به زندگی شود اما بازهم پژوهشگران دریافتند که وزن بدن آنها، تراکم استخوان‌، سطح قند خون و سیستم ایمنی این گروه بهتر از دیگران بود.
 پروفسور هنینگ واکرهاگه از دانشگاه فنی مونیخ در این تحقیق شرکت کرده است می‌گوید: «به خودم گفتم این نتیجه انقدر خوب است که باور کردنش آسان نیست، یعنی تورین به نوعی موتورخانه پیری را از کار می‌اندازد.»
 اما این تحقیقات هنوز به بسیاری از سوالات عمده پاسخ نداده است:
 آیا در انسان هم ممکن است نتایج مشابهی به دست آید؟
 اگر تورین برای سلامت انقدر مفید است به چه دلیل با افزایش سن کاهش می‌یابد؟
 این ماده چگونه باعث کند شدن روند پیری می‌شود؟
 آیا مصرف تورین خطراتی هم دارد؟
 پژوهشگران تحقیقاتی را روی ۱۲۰۰۰ نفر انجام دادند و نتیجه گرفتند که کسانی که تورین بیشتری در خونشان وجود دارد در مجموع از سلامت بهتری برخوردارند.
 به گفته آنان، اگر یافته‌های به دست آمده از آزمایش روی موش‌ها در مورد انسان هم مصداق داشته باشد، آنگاه تورین سن آدم‌ها را بین هفت تا هشت سال افزایش می‌دهد.
 اما قبل از توصیه تجویز تورین برای انسان، لازم است آزمایش بالینی مناسبی صورت گیرد. در چنین آزمایشی، به گروهی از افراد تورین و به گروه دیگری دارونما داده می‌شود و پس از مدتی، روی هر دو گروه آزمایش صورت می‌گیرد تا تفاوت احتمالی بین آنها مشخص شود و نشان دهد که آیا مصرف تورین فایده‌ای داشته یا نه.
 در عین حال، تفاوت در بیولوژی انسان ممکن است مانع از تاثیری مشابه حیوانات در انسان شود یا ممکن است کاهش تورین در نتیجه افزایش سن نتیجه روند تکاملی باشد.
 شواهدی که تا کنون به دست آمده - از جمله با بررسی وضعیت سلامت مصرف‌کنندگان نوشیدنی‌های انرژی‌زا که برای چند دهه است که در دسترس قرار دارد - حاکی از آن است که مصرف تورین خطرناک نیست.
 اگرچه تورین در رژیم غذایی اکثر مردم وجود دارد، اما کسب دوز مورد استفاده در آزمایش‌ها - معادل ۳ - ۶ گرم در روز برای هر انسان - از رژیم غذایی روزانه دشوار است.
 دکتر یداو از بیم تاثیر منفی مصرف بی‌رویه این ماده، از تایید اینکه آیا خود او مکمل‌های تورین مصرف می‌کند یا نه خودداری کرد.
 او به بی‌بی‌سی گفت: «بهتر است منتظر بمانیم تا آزمایش‌های بالینی تکمیل شود و بعد به مردم توصیه کنیم که مثلا بروید و از فروشگاه‌ها مکمل تورین بخرید.»
 پروفسور واکرهاگه هم می‌گوید به جای عجله برای خرید مکمل‌ تورین، راه‌های اثبات شده دیگری هم برای طولانی‌تر کردن عمر وجود دارد.
 او می‌گوید: «اگر می‌خواهید زندگی طولانی، سالم و بانشاط داشته باشید، یک رژیم غذایی سالم انتخاب کنید که یکی از مهمترین عوامل است و بعد البته باید ورزش بکنید.»
 گزارش ساینس حاکی از آن است که تورین در کاهش پیری سلولی نقش دارد. در نتیجه پیری سلولی، تقسیم یاخته‌ای کاهش می‌یابد.
 همچنین به نظر می‌رسد که این ماده باعث بهبود و ادامه فعالیت موثرتر میتوکندری‌ها می‌شود که به کارخانه‌های تولید انرژی بدن شهرت دارند.
 اما چگونگی این تاثیرات همچنان ناشناخته است.
 جوزف مک‌گان و جوزف باوئر، از پژوهشگران دانشگاه پنسیلوانیا در آمریکا، درباره این یافته‌ها گفته‌اند: «تمرکز فرد بر افزایش تورین در رژیم غذایی باعث می‌شود رژیم غذایی نامناسب‌تری را انتخاب کند زیرا رژیم غذایی مفید باید شامل مواد گیاهی فراوان هم باشد که به نوبه خود عوامل سلامت‌زا و باعث طول عمر هستند.»
 بنابراین مانند هر مداخله غیرطبیعی در شرایط زندگی با هدف بهبود سلامت و طول عمر، استفاده از تورین هم باید با احتیاط همراه باشد.
"
306,دانش,فیروز نادری، دانشمندی الهام‌بخش در خاطره جمعی ایرانیان,علمی |  ایران |  ایالات متحده آمریکا |  فضا | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 فیروز نادری، یکی از الهام بخش ترین دانشمندان معاصرایرانی و از رهبران پروژه های فضایی روز جمعه در آمریکا درگذشت.
 مسئولیت‌هایش در سازمان هوا و فضانوردی ایالات متحده، ناسا، او را به فردی شناخته شده برای بسیاری از ایرانیان تبدیل کرده بود. حضور یک ایرانی – آمریکایی در رده های بالای مدیریتی سازمانی چون ناسا برای بسیاری اتفاق مهمی بود و نام او را به خانه بسیاری از ایرانیان برده بود.
 آخرین سمت او در ناسا پیش از بازنشستگی، مدیریت تحقیقات منظومه شمسی بود، سمتی که از سال ۲۰۱۱ بر عهده داشت. او تجربه ای منحصر به فرد در راهبری برنامه ها فضایی و مدیریت درون سازمانی در ناسا داشت. در زمان انتصاب او به این سمت چارلز الاچی، مدیر آزمایشگاه پیشرانش ناسا گفت، «هر گاه با چالشی یا فرصتی در ناسا روبرو بوده ام به سراغ فیروز نادری رفته ام». وظیفه فیروز نادری خلاقانه تر کردن تحقیقات منظومه شمسی و کم هزینه تر کردن پروژه ها بود.
 آقای نادری در سال ۲۰۰۵ بالاترین مدال افتخار ناسا را به پاس خدمات قابل توجه اش به فضا، علم و اکتشافات دریافت کرد. این تنها یکی از چند مدالی است که او به دلیل موفقیت‌هایش در ناسا دریافت کرده.
 پیشتر او به عنوان یکی از مدیران آزمایشگاه پیشرانش موشک ناسا فعالیت می کرد.
 فیروز نادری سال ۲۰۰۰ به عنوان مدیر برنامه اکتشافات مریخ ناسا انتخاب شد. سمتی که باعث شد نامش بیشتر از قبل در بین ایرانی ها مطرح شود.
 او در زمانی به مدیریت برنامه اکتشافات مریخ رسید که مشکلات زیادی در این برنامه پیش آمده بود و ناسا به مدیری نیاز داشت که کنترل اوضاع را در دست بگیرد. فیروز نادری نه تنها به بازنگری برنامه کاوش مریخ کمک کرد که نقش پر رنگی در موفقیت پروژه های اکتشافات مریخ داشت. موفقیت مریخ نوردهای روح و فرصت از مهمترین دستاوردهای زمان مدیریت اوست.
 خورشید گرفتگی تابستان سال ۱۳۷۸ که به طور کامل در ایران دیده می شد، تب نجوم و فضا را در بین جوانان و نوجوانان داغ کرده بود. بسیاری به فکر انتخاب رشته فیزیک در دانشگاه افتاده بودند و حتی رویای رسیدن به ناسا و فضانورد شدن را در سر می پروراندند.
 در همان سالها بود که همراه با پدیده های جذاب آسمان و فضا نام یک ایرانی الهام بخش هم به میان می آمد. اسم فیروز نادری بیشتر و بیشتر شنیده می شد و او هر روز به الگویی جدی تر برای علم‌دوستان شده بود.
 در هر محفل علمی و نجومی و حتی خانوادگی جمله ای در ستایش او گفته می شد. در سال‌هایی که بسیاری می گفتند از ایران فقط اخبار منفی در رسانه های بین المللی منتشر می شود، آنها که داخل کشور بودند او را نماینده ایرانیان تحصیل کرده و دانشمند می دانستند و حتی شاید انتظار داشتند یک تنه نام ایرانی که آنها دوست داشتند را زنده نگه دارد.
 فیروز نادری ۷۷ سال پیش در شیراز به دنیا آمد و تقریبا ۶ دهه از زندگی اش را در آمریکا گذراند. تحصیلات او در زمینه مهندسی برق بود و تا دکتری پیش رفت.
 اما با وجود سال‌ها دوری وضعیت ایران را همیشه دنبال می کرد و می دانست که چهره ای الهام بخش برای جوانان ایرانی است. آنقدر که در سال ۲۰۱۷ اصغر فرهادی، کارگردان از او و انوشه انصاری خواست در غیابش در مراسم اسکار شرکت کنند و جایزه را دریافت کنند.
 بعد از بازنشستگی از ناسا فعالیت‌های حقوق بشری و دموکراسی خواهانه اش پر رنگ تر شد. به خصوص با شروع اعتراضات سراسری زن، زندگی، آزادی صفحه های اینستاگرام و توییترش پر از مطالب مرتبط با ایران و اعتراضات شده بود.
 لوری لشین، مدیر فعلی آزمایشگاه پیشرانه موشک ناسا درباره او می گوید: فیروز نادری هر کاری را با شور و اشتیاق انجام می داد.
 خانم لشین در توییترش نوشته: برنامه بی نظیر تحقیقات مریخ که امروز شاهدش هستیم مدیون فعالیت‌های فیروز نادری است.
 بیشتر بخوانید:
 انتقاد دانشمند ناسا از زنجیر کردن فیزیکدان ایرانی به تخت بیمارستان
"
307,دانش,فیروز نادری از مدیران سابق برنامه‌های منظومه شمسی ناسا درگذشت,جامعه ایران |  علمی |  ایران |  فضا | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 فیروز نادری، مهندس برجسته ایرانی چند هفته بعد از جراحت شدید نخاعی در یک سانحه، در سن ۷۷ سالگی در آمریکا درگذشته است. آقای نادری که در طول زندگی حرفه‌ای سمت‌های مختلفی در آزمایشگاه رانش جت ناسا داشت، در سال‌های اخیر در حمایت از جنبش دمکراسی‌خواهی در ایران فعالیت می‌کرد.
 محمد عیسایی، خواهر زاده فیروز نادری، خبر درگذشت او را عصر جمعه در اینستاگرامش اعلام کرد.
 در بیانیه‌ای که ساعتی بعد به زبان انگلیسی در حساب های توییتری و ایسنتاگرام دکتر نادری منتشر شده آمده است: «با نهایت اندوه، درگذشت دکتر فیروز نادری در روز جمعه نهم ژوئن را اعلام می کنیم. فیروز در ساعات آخر زندگی، مثل باقی زندگی، از عشق و ستایش عزیزانش برخوردار بود. اطلاعات درباره مراسم یادبود زندگی فوق‌العاده او در زمان مناسب اعلام خواهد شد.»
 آقای نادری هفته گذشته‌ با انتشار عکسی در فیسبوک از خود بر تخت بیمارستان نوشته بود که دچار آسیب نخاعی شده است.
 او گفت در پی افت ناگهانی ضربان قلب از حال رفته و به دلیل برخورد سرش به دیوار و جابجایی مهره گردن، از گردن به پایین فلج شده است. او در آن پست گفته بود که عمل جراحی‌اش روز دوشنبه اول خرداد انجام شده و دوران نقاهت چهار تا پنج ماه طول می‌کشد.
 فیروز نادری، متولد شیراز، برای بیش از سه دهه در ناسا کار کرده بود. او در زمستان ۲۰۱۶ از این سازمان بازنشسته شد.
 دکتر نادری برای یک دوره مدیر بخش اکتشافات منظومه شمسی آزمایشگاه رانش جت ناسا بود.
 او قبل از آن هم سمت‌های مهم دیگری از جمله هدایت برنامه اکتشاف مریخ (۲۰۰۰-۲۰۰۵) را در این سازمان به عهده داشت؛ برنامه‌ای که شامل پرتاب موفقیت‌آمیز اُدیسه مریخ، فرود مریخ‌نوردهای اکتشافی بر این سیاره (اسپیریت و آپورچونیتی) و توسعه مدارگرد شناسایی مریخ می‌شد.
 او همچنین برای مدتی (۱۹۹۶-۲۰۰۰) برنامه «اوریجین» را مدیریت کرد که یک برنامه بلندپروازانه و غنی از فناوریها برای جست‌وجوی سیارات مشابه زمین در اطراف سایر ستارگان بود.
 او در رشته مهندسی برق از دانشگاه کالیفرنیای جنوبی دکتری گرفت و در سال ۱۹۷۹ به آزمایشگاه رانش جت ناسا (جی پی ل) پیوست.
 او عضو موسسه هوانوردی و فضانوردی آمریکا (AIAA) بود و جوایز متعددی از جمله مدال رهبری برجسته ناسا، مدال تالار مشاهیر فناوری فضایی و بالاترین جایزه ناسا «مدال خدمات ممتاز» را دریافت کرده بود.
 در پی انتشار خبر درگذشت او بسیاری از چهره‌های برجسته جامعه ایرانی به خصوص مخالفان حکومت ایران به آقای نادری ادای احترام کرده‌اند.
 شاهزاده رضا پهلوی در توییتی نوشت: «از خبر درگذشت جناب فیروز نادری بسیار متاثر و غمگین شدم. دکتر نادری از مفاخر علمی ایران بود که خدمات شایانی به جهان دانش و تکنولوژی کرد. او ایران را دوست داشت و تا آخرین روزهای زندگی پربارش به دنبال راهی برای کمک به هم‌میهنانش بود. تلاش‌های فیروز نادری برای رساندن اینترنت ماهواره‌ای به جوانان ایرانی در اوج انقلاب ملی ایران هرگز از یادها نمی‌رود. فقدان این دانشمند بنام کشورمان را به ملت ایران و به‌ویژه خانواده و دوستدارانش تسلیت می‌گویم. یادش گرامی، و نامش همیشگی!»
 حامد اسماعیلیون در توییتی نوشت: «زندگی خود را وقف انسان و علم کرد. هیچ‌گاه زادگاهش ایران و هموطنانش را فراموش نکرد و در تلاش برای رسیدن به آزادی و دموکراسی در سرزمین مادری‌اش، یار ایرانیان بود. بدرود دکتر فیروز نادری عزیز.»
 حساب کاربری فلات ایران در توییتر که معمولا عکس‌هایی از ایران منتشر می‌کند هم نوشت: «قلبی که برای ایران می‌تپید خاموش شد.»
 مسیح علی نژاد نوشت: «از شنیدن خبر درگذشت دکتر فیروز نادری عمیقا متاسف شدم. او انسانی برجسته بود که قلبش همیشه برای سرزمینش می‌تپید و نام آن را در جهان بلند می‌کرد. دکتر نادری در آرزوی دیدن آزادی و رفاه برای مردمش بود که اسیر حکومتی داعشی شده‌اند. امید که روزی در ایرانِ آزاد نامش گرامی داشته شود.»
 آقای نادری در سال‌های اخیر بیش از پیش در حمایت از برقراری دمکراسی در ایران فعالیت می‌کرد.
"
308,دانش,پدیده گرمایشیِ ال نینیو «فعال شده است»,تغییرات اقلیمی |  وضعیت بد آب و هوایی |  طبیعت |  علمی | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 دانشمندان آمریکایی تایید کرده‌اند پدیده آب‌وهوایی اِل نینیو که از اقیانوس آرام نشات می‌گیرد فعال شده است؛ رویدادی که گرمایش زمین را که به دلیل سوخت‌های فسیلی در جریان است تشدید خواهد کرد.
 کارشناسان می‌گویند این پدیده احتمالا باعث خواهد شد که ۲۰۲۴ به عنوان داغ‌ترین سال از زمان شروع رکوردها ثبت شود.
 آنها نگرانند این پدیده باعث شود میزان افزایش دمای زمین نسبت به زمان شروع دوران صنعتی از ۱.۵ درجه سانتیگراد بالاتر رود.
 این پدیده همچنین بر آب‌وهوا اثر خواهد گذاشت. برای مثال به طور بالقوه باعث خشکسالی در استرالیا، بارندگی بیشتر در جنوب آمریکا و تضعیف مانسون (بارندگی‌های شدید موسمی) در هند خواهد شد.
 این رویداد احتمالا تا بهار آینده ادامه خواهد داشت و بعد از آن به تدریج زایل خواهد شد.
 محققان در چند ماه گذشته بیش از پیش از شروع یک ال نینیو (یا ال نینو) در اقیانوس آرام مطمئن بوده‌اند.
 آدام اسکِیف، مدیر بخش پیش‌بینی‌های درازمدت در سازمان هواشناسی بریتانیا گفت: «این پدیده درحال شدت گرفتن است، برای چندین ماه نشانه‌هایی در پیش‌بینی‌های ما بوده اما حالا به نظر می‌رسد که در پایان سال جاری از نظر شدت به اوج خواهد رسید.»
 «رکورد تازه‌ای برای دمای زمین در سال آینده محتمل به نظر می‌رسد. به این بستگی دارد که رفتار ال نینیو چگونه باشد - یک رویداد شدید در پایان سال جاری، احتمال ثبت یک رکورد تازه از نظر دما در سال ۲۰۲۴ را بالا می‌برد.»
 ال نینیو قوی‌ترین نوسان در سیستم اقلیمی زمین است.
 «نوسان جنوبی ال نینیو» معروف به انسو، سه فاز مختلف دارد: داغ، سرد یا خنثی.
 مرحله داغ آن، ال نینیو، هر دو تا هفت سال اتفاق می‌افتد و باعث به سطح آمدن آب‌های گرم در سواحل آمریکای جنوبی و پراکنده شدن آن در سراسر افیانوس می‌شود که حرارت زیادی را راهی اتمسفر می‌کند.
 سال‌های بی‌سابقه داغ زمین از جمله ۲۰۱۶ - گرمترین سال از زمان ثبت رکوردها - معمولا در سال بعد از وقوع یک ال نینیوی قوی روی می‌دهد.
 سازمان‌های هواشناسی اطراف جهان از معیارهای مختلفی برای پیش‌بینی شروع این فاز داغ استفاده می‌کنند.
 براساس معیارهای دانشمندان در آمریکا، دمای اقیانوس باید برای یک ماه نیم درجه سانتیگراد گرمتر از میانگین باشد، اتمسفر باید به این حرارت اضافه واکنش نشان دهد و شواهدی از استمرار رویداد وجود داشته باشد.
 این شرایط در ماه مه مشاهده شد. سازمان امور اتمسفری و اقیانوسی آمریکا (نوآآ) در بیانیه‌ای گفت که «شرایط برای ال نینیو فراهم شده است.»
 میشل لورو دانشمند نوآآ گفت: «این یک نشانه خیلی ضعیف است. اما بر این باوریم که شروع به رویت این شرایط کرده‌ایم و اینها شدت خواهد گرفت.»
 «میزان افزایش دما در یک هفته اخیر در واقع ۰.۸ درجه سانتیگراد است که حتی قوی‌تر (از نیم درجه) است.»
 محققان فکر می‌کنند ۸۴ درصد احتمال دارد این رویداد تا پایان سال از حالت ملایم فراتر رود.
 آنها همچنین می‌گویند که ۲۵ درصد احتمال دارد این رویداد در اوج خود باعث شود میزان افزایش دمای زمین از ۲ درجه سانتیگراد بالاتر رود که به معنی ورود به حالت «اَبَر ال نینیو» خواهد بود.
 آثار ال نینیو احتمالا با تاخیری چند ماهه بعد از شروع این پدیده ظاهر خواهد شد، اما احتمالا همه بخش‌های جهان آن را احساس خواهد کرد.
 محققان انتظار دارند اینها شامل آب‌وهوای خشک‌تر در استرالیا و بخش‌هایی از آسیا - از جمله تضعیف مانسون در هند - باشد. هوای ایالات جنوبی ایالات متحده هم احتمالا در طول زمستان آتی پرباران‌تر از معمول خواهد بود. در مقابل ال نینیو معمولا باعث تشدید خشکسالی در آفریقا می‌شود.
 اگر تجربه ملاک قضاوت باشد، هزینه انسانی و اقتصادی این رویداد بزرگ خواهد بود.
 ال نینیوی قوی ۱۹۹۷-۹۸ باعث مرگ حدودا ۲۳ هزار نفر در اثر سیل و توفان شد و هزینه‌ای ۵ تریلیون دلاری در جهان به بار آورد.
 همچنین این احتمال هست که این پدیده باعث شود سال ۲۰۲۴ از نظر گرما از ۲۰۱۶ جلو بزند و به عنوان داغترین سال ثبت شود.
 میانگین دمای زمین درحال حاضر حدود ۱.۱ درجه سانتیگراد بالاتر از میانگین ۱۸۵۰ تا ۱۹۰۰ است.
"
309,دانش,انرژی‌های تجدیدپذیر؛ تجربه موفق کالیفرنیا در پرهیز از خاموشی گسترده با باتری‌های بزرگ,فن‌آوری |  انرژی |  انرژی تجدیدپذیر |  صنعت الکترونیک |  علمی | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 جهان برای ترک سوخت‌های فسیلی به سرعت به طرف انرژی‌های پاکیزه می‌رود، اما نصب باتری‌های بزرگ برای ذخیره انرژی بادی و خورشیدی تاکنون از باقی این صنعت عقب‌ بوده.
 شبکه برق طوری طراحی شده که الکتریسیته باید به طور بی‌وقفه به سیستم تغذیه شود، درحالی که نیروگاه‌های خورشیدی و بادی به دلایل روشن قادر به تولید پیوسته برق نیستند.
 اما حالا نصب روزافزون تاسیسات بزرگ باتری برای تامین نیرو در ساعاتی که کمبود برق وجود دارد درحال رفع این مشکل است.
 شهر پورتلند در ایالت اورگان ماه پیش از نصب یک تاسیسات ۴۰۰ مگاواتی از باتری‌ها خبر داد که دومین مرکز بزرگ از این نوع در آمریکاست.
 بزرگترین پروژه واحد در آمریکا در کالیفرنیا قرار دارد که ظرفیت باتری‌های آن هم‌اکنون ۴۰۰ مگاوات است اما به زودی ۳۵۰ مگاوات دیگر به آن افزوده خواهد شد.
 پروژه پورتلند قادر به تامین برق حدود ۲۶۰ هزار خانه برای چهار ساعت است. جمعیت شهر پورتلند در سال ۲۰۲۱ بیش از ۶۴۰ هزار نفر بود.
 این نوع تاسیسات نقش مهمی در انتقال به انرژی های پاک بازی می‌کنند چون نه تنها بعد از غروب آفتاب در ساعات پرمصرف اولیه شب برق فراهم می‌کنند، بلکه در زمان افزایش شدید مصرف مثل روزهای داغ تابستان که فشار روی شبکه برق به حداکثر می‌رسد مانع خاموشی می شوند.
 به این ترتیب باتری‌های عظیم نیاز به نیروگاه‌های سوخت فسیلی که عامل گرمایش زمین هستند را کم خواهد کرد.
 فایده دیگر آنها در دراز مدت کاستن از هزینه‌هاست، چون نیاز به خریداری برق در اوج گرانی از نیروگاه‌ها را برطرف خواهد کرد.
 نصب نیروگاه‌های خورشیدی و بادی دو دهه است که به طور جدی شروع شده اما ایجاد تاسیساتی برای ذخیره آنها حدود یک دهه از آن عقب است.
 خبرگزاری آسوشیتدپرس گزارش می‌دهد که ظرفیت ذخیره برق در ابعاد بزرگ در آمریکا هم اکنون حدود ۸ گیگاوات است.
 به گزارش سازمان اطلاعات انرژی آمریکا ۴۹ درصد برق تولید شده در کالیفرنیا در سال ۲۰۲۲ از منابع تجدیدپذیر از جمله هیدروالکتریکی، بادی و خورشیدی بود. ۴۲ درصد برق آن با گاز طبیعی تولید شد و باقی آن تقریبا به طور کامل توسط نیروگاه‌های هسته‌ای تامین شد.
 کمیسیون انرژی کالیفرنیا می‌گوید که سهم انرژی‌های پاک نسبت به سال ۲۰۲۰ تغییری نکرده که به دلیل خشکسالی در این سال‌ها و افت شدید تولید نیروی هیدروالکتریکی است. مشکلی که امسال به دلیل بارندگی زیاد برطرف خواهد شد.
 سنای کالیفرنیا در سال ۲۰۱۸ مقرر کرد که ۶۰ درصد برق تولیدی ایالت تا سال ۲۰۳۰ باید از منابع تجدیدپذیر تولید شود. البته دولت ایالت سال پیش اهداف بلندپروازانه‌تری تعیین کرد.
 اما آنچه با سرعت زیاد در چند سال اخیر در این ایالت درحال رشد بوده احداث تاسیسات بزرگ باتری است.
 به گفته «اپراتور مستقل سیستم برق کالیفرنیا» که ۸۰ درصد شبکه برق ایالت را مدیریت می‌کند، ظرفیت ذخیره برق با باتری از سال ۲۰۱۹ تقریبا ۲۰ برابر شده و از ۲۵۰ مگاوات به ۵ هزار مگاوات رسیده است.
 کمیسیون انرژی کالیفرنیا اخیرا در گزارشی نوشت: «ناوگان امروز منابع ذخیره برق، قادر به انبار کردن انرژی کافی برای نیرو دادن به ۵ میلیون خانه است. پیش‌بینی می‌شود این ظرفیت تا نیمه قرن ده برابر شود و به ۵۲ هزار مگاوات برسد.»
 در ماه اوت ۲۰۲۰ با ورود یک موج شدید گرما و افزایش مصرف برق، این ایالت برای اولین بار بعد از دو دهه مجبور شد برای جلوگیری از آسیب دیدن شبکه، خاموشی‌های گسترده اعمال کند.
 اپراتور سیستم برق کالیفرنیا آن خاموشی‌ها را به مجموعه‌ای از حوادث نسبت داد: از کار افتادن ناگهانی یک نیروگاه گازی، بیکار ماندن هزاران توربین بادی به علت هوای ساکن، و ناتوانی نیروگاه‌ها در ایالت‌های همسایه که قادر به صدور برق کافی نبودند.
 حدود ۸۰۰ هزار خانه و کسب‌وکار طی دو روز با قطعی برق روبرو شدند که گاه برای چند ساعت ادامه داشت.
 اپراتور در واقع با قطعی برنامه‌ریزی شده برق سعی می‌کند مانع هرج و مرج و به بار آمدن خرابی در سیستم شود که تعمیر آن چندین روز تا چند هفته طول می‌کشد.
 این مشکلی است که تگزاس اخیرا تجربه کرده. در فوریه ۲۰۲۱ یک توفان شدید زمستانی به بدترین نارسایی در زیرساخت های انرژی این ایالت دامن زد که علاوه بر قطعی گسترده برق در میان سرمای شدید برای چند روز باعث کمبود آب و مواد غذایی شد.
 اما کارشناسان می‌گویند آن حادثه کمک کرد مقام‌ها بیش از پیش تشخیص دهند که نصب باتری‌های بزرگ رویکردی ضروری برای مدیریت شبکه است.
 در سپتامبر ۲۰۲۲ موج گرمایی حتی شدیدتر از تابستان ۲۰۲۰ از راه رسید و تقاضا برای مصرف برق دوباره اوج گرفت. در واقع این بدترین موج گرما برای ماه سپتامبر در تاریخ کالیفرنیا بود.
 درست پیش از این رویداد پیش‌بینی شده بود که مصرف برق بیش از اوت ۲۰۲۰ خواهد بود.
 اما شبکه برق به سلامت از خاموشی گسترده گذر کرد که شاید مهمترین دلیل آن رشد سریع تاسیسات باتری بود.
 در طول ساعات پرفشار روز، زمانی که بسیاری کولرها را روشن می‌کنند چند هزار مگاوات برق اضافه از طریق این باتری‌ها وارد سیستم شد که به حفظ تعادل شبکه کمک کرد.
 درحالی که حجم باتری‌های متصل به سیستم در سال ۲۰۲۰ حدود ۵۰ مگاوات بود، در تابستان ۲۰۲۲ این رقم به بیش از سه هزار مگاوات رسیده بود.
 این بیش از ظرفیت راکتور ۲۲۵۰ مگاواتی دیابلو دراین ایالت است.
 به عبارت دیگر در ساعات پرمصرف روز ۵ سپتامبر ۲۰۲۲ تاسیسات باتری حدود ۴ درصد برق مورد نیاز سیستم را تامین کردند.
 اما اپراتور شبکه برق ایالت به ابزارهای دیگری هم متوسل شد. این سازمان با ارسال پیامک در ساعات پرمصرف مردم را به کاهش مصرف ترغیب کرد. گفته می‌شود که همزمان با آن درخواست، میزان مصرف سه هزار مگاوات کاهش پیدا کرد.
 درحال حاضر کلیه نیروگاه‌های بزرگ جدید خورشیدی در کالیفرنیا باید مجهز به تاسیسات ذخیره برق با باتری های بزرگ باشند.
 البته با توجه به بارندگی شدید و پر شدن سدهای کالیفرنیا تولید برق هیدروالکتریکی امسال به حداکثر خواهد رسید که از نگرانی‌ها کم می‌کند.
 به علاوه مقام ها می‌گویند که تا اول ماه سپتامبر بیش از ۸ هزار مگاوات برق بادی، خورشیدی و باتری اضافه وارد سیستم خواهد شد که تازه‌ترین نشانه رشد سریع انرژی‌های تجدیدپذیر است.
 سازمان اطلاعات انرژی آمریکا در ماه مارس گزارش داد که برق تولیدی از منابع پاکیزه برای اولین بار در سال ۲۰۲۲ از زغال پیشی گرفته است.
 نیروگاه‌های بادی و خورشیدی در سال گذشته مسئول تولید ۱۴ درصد برق آمریکا بودند. سهم نیروگاه‌های برق‌آبی ۶ درصد و ژئوترمال کمتر از یک درصد بود.
"
310,دانش,نتایج امیدوارکننده آزمایش خونی که می‌تواند دهها سرطان را شناسایی کند,علمی |  بهداشت و درمان | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 دانشمندان بریتانیایی که در حال کار بر روی آزمایش خونی هستند که می‌تواند دهها نوع سرطان را تشخیص دهد، گفته‌اند که تازه‌ترین تحقیقات صورت گرفته توسط دانشگاه آکسفورد در این زمینه بسیار امیدوار کننده است.
 به گفته محققان این آزمایش خون برای تشخیص بیش از ۵۰ نوع سرطان در یک آزمایش بزرگ و مهم که در سرویس خدمات درمانی بریتانیا (ان اچ اس) انجام شده، به نتایجی قابل اعتنا منتهی شده است.
 این آزمایش خون توانسته به درستی دو مورد از هر سه مورد سرطان را در بین ۵۰۰۰ نفری که با علائمی از جمله کاهش وزن غیر قابل توضیح یا درد شکم به پزشک مراجعه کرده بودند، نشان دهد.
 در ۸۵ درصد از موارد مثبت ابتلا به سرطان،‌ محل اصلی سرطان هم مشخص شده است.
 این آزمایش که «گالری»‌ (Galleri)‌ نامیده می شود به دنبال تغییرات مشخصی در ذراتی از کد ژنتیکی است که از تومورهای سرطانی مختلف به جریان خون راه پیدا می‌کند.
 به گفته محققان دانشگاه آکسفورد، این آزمایش خون همچنان یک تحقیق در حال پیشرفت است، اما می‌تواند تعداد سرطان های شناسایی شده را افزایش دهد.
 در بیش از ۳۵۰ نفری که در این تحقیق شرکت کردند که بزرگ ترین در نوع خود در بیماران مشکوک به سرطان محسوب می شود.
 ۷۵ درصد آن‌ها که آزمایش خون‌شان مثبت شده بود، مبتلا به سرطان بودند.
 ۲.۵ درصد هم که آزمایش خون آن‌ها منفی بود هم سرطان داشتند.
 هر چند این آزمایش به اندازه کافی برای «تایید یا رد سرطان» دقیق نیست، اما پروفسور مارک میدلتون، محقق ارشد این آزمایش به بی‌بی‌سی گفت که واقعا برای تشخیص در بیماران مفید بوده است.
 او گفته: «این آزمایش ۸۵ درصد در تشخیص منشا سرطان دقیق بود و این می تواند بسیار کمک کننده باشد به این دلیل که در موارد بسیاری بلافاصله مشخص نمی‌شود که وقتی بیمار را در مقابل خود دارید، چه آزمایشی لازم است تا دریابید که آیا علائم سرطان در او وجود دارد یا خیر. حال آن که با این آزمایش می‌توانیم تصمیم بگیریم که آیا اسکن و یا هر آزمایش دیگری را انجام دهیم و مطمئن شویم که آزمایش درست را در اولین بار بر روی بیمار انجام می‌دهیم.»
 نتایج این تحقیق در کنفرانس انجمن انکولوژی بالینی آمریکا در شیکاگو ارائه شده و در مجله آنکولوژی لانست هم منتشر شده است.
 این آزمایش به دنبال دی‌ان‌ای (DNA )غیرطبیعی است. سلول‌ها در بدن ما دی‌ان‌ای آزاد می کنند که در خون در حال گردش هستند. دی‌ان‌ای سلول‌های سالم و سرطانی متفاوت از هم هستند.
 هدف این آزمایش خون تشخیص این تفاوت‌ها است. خون شما برای سیگنال‌هایی آزمایش می‌شود که ممکن است به این معنا باشد که سرطان دارید.
 محققان امیدوارند که این آزمایش خون بتواند به تشخیص سرطان‌ها در مراحل اولیه کمک کند. تشخیص زودهنگام به معنای داشتن شانس بیشتر برای درمان موفقیت آمیز است.
 خدمات درمانی بریتانیا همچنین از این آزمایش که توسط شرکت کالیفرنیایی گریل (Grail)‌ ساخته شده، در هزاران نفر بدون داشتن علائم استفاده کرده تا ببیند آیا می‌تواند سرطان‌های پنهان را تشخیص دهد یا خیر.
 انتظار می رود که نتایج اولیه این تحقیق در سال جاری میلادی ارائه شود و در صورت موفقیت آمیز بودن، بریتانیا قصد دارد که استفاده از این آزمایش را بر روی یک میلیون نفر دیگر در دو سال آینده میلادی انجام دهد.
 این آزمایش به ویژه در تشخیص سرطان‌هایی مانند سرو گردن، روده، ریه، پانکراس و گلو بسیار خوب است.
"
311,دانش,جایگزین‌های پروتئین‌ حیوانی؛ نخودی بدون طعم که به حفاظت از محیط زیست کمک می‌کند,تغییرات اقلیمی |  آلودگی آب ها |  بریتانیا |  انرژی |  طبیعت |  محیط زیست |  علمی |  کشاورزی |  حفظ منابع طبیعی |  آلودگی | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 دانشمندان بریتانیایی در تلاشی برای یافتن جایگزینی برای دانه وارداتی سویا که کشت آن با تخریب محیط زیست همراه است، درحال تولید نخودی هستند که طعم نخود نمی‌دهد.
 نخود آکنده از پروتیئن است، اما وقتی در حجم بالا در غذاهای وگان (کاملا غیرحیوانی) به کار گرفته شد، پنهان کردن طعم آن آسان نیست.
 دانشمندان ژنی که سرمنشاء طعم نخود است را ۳۰ سال پیش کشف کردند، اما این ژن تا امروز کاربردی پیدا نکرده بود.
 محققان می‌گویند در جهانی که مردم بیش از پیش به پروتئین گیاهی روی آورده‌اند، نخود بدون طعم ناگهان به کالایی ارزشمند بدل شده است.
 به گفته «مرکز نوآوری بریتانیا» (Innovate UK) بریتانیا سالانه حدود ۴ میلیون تن سویا و خوراک دام وارد می‌کند که نیم میلیون تن آن برای مواد غذایی وگان و گیاهی به کار می‌رود.
 بیشتر این سویا از آمریکای جنوبی وارد می‌شود، جایی که تولید سویا به تخریب جنگل‌های گرمسیری گره خورده.
 این پروژه بخشی از برنامه دولت بریتانیا برای ایجاد ارتباط میان صنایع و آکادمی برای دنبال کردن پروژه‌هایی است که به نفع عموم خواهد بود.
 این یکی از برنامه‌هایی است که دولت روز چهارشنبه با هدف تقویت تولید مواد غذایی و همزمان کاهش تصاعد دی‌اکسید کربن اعلام کرد.
 هدایت تحقیقات برای تولید نخود بی‌طعم را شرکت «جرمینال» در بلفاست به عهده دارد.
 به گزارش مرکز نوآوری بریتانیا، تقاضا برای موادی که جایگزین گوشت می‌شوند سالانه ۳۰ درصد در این کشور درحال افزایش است. تقاضا برای شیر غیرلبنی هم سالانه ۵۰ درصد و برای جایگزین‌های جدید پنیر ۴۰ درصد رشد می‌کند. افزایش تولید نخود در بریتانیا می‌تواند این شکاف را پر کند.
 کشت نخود زیان قابل توجهی برای محیط ندارد. این محصول نیازمند کودهای غنی از نیتروژن - که تولید آنها انرژی زیادی می‌برد - نیست. در واقع نیتروژن و سایر مغذی‌ها را به خاک تزریق می‌کند، که نیاز به کود در زراعت چرخشی (کاشتن محصولات متفاوت در فصول مختلف) را کم می‌کند.
 هرچند خیلی از مردم عاشق نخود هستند، طعم آن در محصولات گیاهی می‌تواند ناخوشایند باشد. مثلا اگر سعی دارید مصرف گوشت را قطع کنید، شاید نخواهید برگر گیاهی شما مزه نخود بدهد.
 پروفسور کلِر دومونی در دهه ۱۹۹۰ عضو تیمی در «مرکز جان اینِس» بود که به کشف تازه‌ای درباره طعم نخود دست یافت.
 اعضای آن تیم ژنی را کشف کردند که کار آن تولید ماده‌ای شیمیایی بود که باعث می‌شود مزه نخود بعد از چیده شدن تازه نباشد. پروفسور دومونی سپس نخودی را در هند شناسایی کرد که این ژن در آن کار نمی‌کند.
 تولیدکنندگان نخود از امکان کشت محصولی که طعم نخود تازه را برای مدت طولانی‌تری حفظ می‌کرد خوشحال بودند و یک برنامه اصلاح نباتات شروع شد.
 اما در اواسط دهه دو هزار، پروفسور دومونی به یکی از کشتگرانی که در آن طرح دست داشتند برخورد و متوجه شد که برنامه لغو شده است.
 او می گوید: «این کشتگر به من گفت: این برنامه به جایی نمی‌رسد، چون نخودی که ما برداشت کردیم اصلا هیچ طعمی نداشت!»
 تا اینکه سال پیش شرکت «جرمینال» با مرکز جان اینِس تماس گرفت تا ببیند آیا آنها می‌توانند به توسعه یک جایگزین برای سویا که در بریتانیا کشت شود کمک کنند. پروژه پروفسور دومونی سازگاری کاملی با این درخواست داشت. او هنوز در این مرکز کار می‌کند و پروژه او دوباره استارت خورد.
 او با لبخند پهنی بر صورت گفت: «این نشان می‌دهد که دستاوردهای علمی هرگز هدر نمی‌رود.»
 هدف تولید یک جایگزین برای سویاست که از نظر اقتصادی به صرفه باشد، پروتئین قابل هضم بیشتری داشته باشد و برداشت آن از نمونه‌های فعلی آسانتر باشد.
 این کار با استفاده از روش‌های سنتی اصلاح نباتات انجام خواهد شد: گرده افشانی متقابل (دگرگشنی) میان گیاه وحشی یافت شده در هند با سایر انواع پرمحصول نخود با پروتئین بالا که چیدن آن با ماشین‌های برداشت (کمباین) آسان باشد.
 زمانی که یک نمونه مناسب شناسایی شد، در میدان کارآزمایی می‌شود تا معلوم شود آیا واقعا می‌توان آن را کشت کرد و در شرایط واقعی سودآور خواهد بود.
 این کارآزمایی‌ها را سازمان تحقیقات کشتگران انجام خواهد داد. راجر ویکرز مدیر این سازمان می‌گوید که کشاورزان همین حالا هم شروع به کشت نخود بیشتری کرده‌اند چون نیاز به استفاده از کود را کم می‌کند.
 «اگر کشاورزان می‌خواهند هزینه‌هایشان را کنترل کنند و از نظر زیست محیطی مسئولانه عمل کنند، کشت نخود هر دو را برآورده می کند.»
"
312,دانش,کانادا روی هر نخ سیگار هم هشدار سلامتی درج می‌کند,کانادا |  سلامت مردان |  بریتانیا |  سلامت |  علمی |  سرطان |  بهداشت و درمان |  سلامت زنان | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 ‌آژانس بهداشت کانادا اعلام کرد که به زودی برچسب‌های هشدار دهنده سلامتی را مستقیما روی هر نخ سیگار، برای اولین بار در جهان چاپ می‌کند.
 برچسب های هشدار در کانادا تا کنون روی بسته و پاکت سیگار چاپ می‌شد.
 در بسته‌بندی جدید هشداری روی هر نخ سیگار با عباراتی مانند: «سیگار باعث سرطان می‌شود» و «زهر در هر پک» وجود دارد.
 وزارت بهداشت کانادا گفته است که این مقررات از اول اوت (دو ماه دیگر) اجرا خواهد شد.
 این اقدام به دنبال یک دوره مشاوره عمومی ۷۵ روزه است که سال گذشته آغاز شده و بخشی از تلاش برای کاهش حدود ۵ درصد مصرف دخانیات در کانادا تا سال ۲۰۳۵ است.
 کارولین بنت، وزیر بهداشت روان و اعتیاد کانادا با اشاره به مرگ حدود۴۸ هزار کانادایی در اثر مصرف دخانیات در سال گفته است: «ما اولین کشور در جهان هستیم که هر نخ سیگار را با پیام‌های هشدار سلامت برچسب‌گذاری می‌کنیم. او این تغییر را «گامی جسورانه» خواند.
 ایالات متحده اولین کشور در جهان بود که برچسب‌های هشدار را روی بسته‌های سیگار در سال ۱۹۶۵ تصویب کرد و پس از آن در سال ۱۹۷۱ بریتانیا و بعد از آن کانادا در سال ۱۹۸۹.
 از زمانی که ایالات متحده برچسب‌های هشدار دهنده را معرفی کرد، میزان سیگار کشیدن به طور قابل توجهی کاهش یافته است. با این حال، برخی از مطالعات نشان داده‌اند که برچسب‌ها برای افرادی که وابستگی بالایی به نیکوتین دارند، بازدارنده نیستند.
 بر اساس داده‌های مرکز کنترل و پیشگیری از بیماری‌ها، ۴۲ درصد از بزرگسالان ایالات متحده در اواسط دهه ۱۹۶۰ سیگاری بودند. در سال ۲۰۲۱، این رقم به پایین‌ترین سطح تاریخی ۱۱ درصد کاهش یافت. با این حال، به نظر می‌رسد استفاده از سیگار الکترونیکی افزایش یافته است.
 همچنین طبق نظرسنجی ملی تنباکو و نیکوتین در سال ۲۰۲۱، میزان سیگاری‌های ۱۵ ساله یا بیشتر در کانادا حدود ۱۰ درصد و میزان مصرف سیگار الکتریکی در حدود ۱۷ درصد است.
 نیمی از این افراد (۶۱ درصد) می‌گویند که می‌خواهند سیگار را ترک کنند.
 آمار ادارهٔ آمار ملی نشان می‌دهد که میزان سیگاری‌ها کاهش پیدا کرده است که نسبت به آمار سال ۲۰۱۱ که بیشتر سیگاری‌ها را افراد ۱۸ تا ۲۴‌ سال تشکیل می‌دادند، کاهش چشمگیری است.
 در سال ۲۰۱۷، حدود ۲.۸ میلیون نفر یعنی حدود ۵.۵ درصد از جمعیت بریتانیا از سیگار الکترونیکی استفاده می‌کردند و بیشترین دلیل برای استفاده از آن کمک به ترک سیگار بوده است.
"
313,دانش,گرمایش زمین: ماهی‌ها برای زنده ماندن به سمت آب‌های سردتر فرار می‌کنند,تغییرات اقلیمی |  طبیعت |  محیط زیست |  علمی |  آب |  حیوانات | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 نتایج یک مطالعه جدید نشان می‌دهد که در نتیجه گرمایش زمین، ماهی‌ها در سراسر جهان به سمت آب‌های سردتر فرار می‌کنند.
 محققان دانشگاه گلاسکو در اسکاتلند دریافته‌اند که اکثر جمعیت ماهی‌ها برای خنک ماندن به قطب شمال و جنوب یا به سمت آب‌های عمیق‌تر از آنچه معمولا در آن زندگی می‌کنند، حرکت می‌کنند.
 این کوچ از آن رو است که در پی گرمایش جهانی، دمای دریا نیز در حال افزایش است. این پدیده روی تولید مثل، رشد و حتی هضم مواد غذایی ماهی‌ها تاثیر می‌گذارد.
 بسیاری از ماهی‌ها در دمای مشخصی از دریا قادر به زنده ماندن هستند، بنابراین حتی افزایش اندک این دما نیز می‌تواند زیستگاه این موجودات دریایی را برای آنان غیرقابل زیست بسازد.
 برخی از ماهی‌ها ممکن است بتوانند بدن خود را با دمای جدید تطابق دهند، اما اکثر آنها نقل مکان به زیستگاهی جدید را تنها گزینه برای بقا می‌دانند.
 گرمایش جهانی منجر به کاهش جمعیت ماهی‌ها در جهان نیز شده و حتی در برخی نقاط گونه‌های ماهی به طور کلی ناپدید شده‌اند.
 دانشمندان می‌گویند که این تغییرات در زندگی موجودات دریایی تا هفت برابر سریع‌تر از حیوانات ساکن در خشکی بوده است.
 طی این مطالعه زندگی ۱۱۵ گونه مختلف ماهی در هفت اقیانوس در سراسر جهان مورد بررسی قرار گرفته و کسانی که روی آن کار می‌کنند می‌گویند این اولین باری است که مطالعه‌ای در چنین مقیاس جهانی انجام شده است.
 کارولین دامز، نویسنده اصلی این مطالعه می‌گوید در آب‌هایی که دما سریع‌تر در حال افزایش است، ماهی‌ها بیشتر به سوی آب‌های عمیق‌ در حرکت هستند.
 او گفت: «احتمالا سرعت گرمایش در برخی از مناطق در حدی سریع باشد که ماهی‌ها فرصت سازگاری با محیط را نداشته باشند و از همین رو جابه‌جایی بهترین استراتژی آنان برای مقابله با گرمایش و زنده‌ ماندن است».
 پروفسور شان کلین، نویسنده ارشد این مطالعه گفت: ما هنوز نمی‌دانیم که این جابه‌جایی چگونه بر زنجیره‌های غذایی و اکوسیستم ماهی‌ها در این مناطق تاثیر می‌گذارد.
 او در ادامه توضیح داد: اگر طعمه این گونه‌ها نیز کوچ نکنند و یا اگر این گونه‌ها در زیستگاه جدید خود به یک مزاحم مهاجم مبدل شوند، ممکن است با عواقب جدی روبرو باشیم.
"
314,دانش,اشیای ناشناس پرنده؛ از نشست علنی هیات ناسا چه آموختیم,عکاسی |  امور نظامی |  سفر هوایی |  علمی |  ایالات متحده آمریکا |  فضا | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 محققان می‌گویند یک هیات ناسا که درباره اشیای ناشناس پرنده تحقیق می‌کند حدود ۸۰۰ گزارش از مشاهدات اسرارآمیز جمع‌آوری کرده است، اما فقط کسر کوچکی از آنها هستند که واقعا توضیح روشنی ندارند.
 سازمان هوافضای آمریکا این هیات را سال گذشته برای توضیح تحقیقات خود به روی آنچه «یو اِی پی» - پدیده غیرعادی ناشناس - می‌خواند ایجاد کرد.
 «یو اِی پی» مشاهداتی تعریف می‌شوند که «نمی‌توان آنها را به عنوان دستگاه‌های پرنده معمول - مثل هواپیما - یا پدیده‌های طبیعی شناخته شده از نقطه نظر علمی شناسایی کرد.»
 این هیات که در ادامه سال جاری گزارشی منتشر خواهد کرد اولین نشست علنی خود را روز چهارشنبه برگزار کرد.
 در زیر به بعضی از لحظات عیانگر این جلسه می‌پردازیم.
 خیلی از مشاهدات قابل توضیح هستند اما بقیه مرموزند
 شان کِرک‌پاتریک مدیر بخش «اِی اِی آر او» ناسا که مسئول تحقیق درباره این نوع اشیا است گفت: «ما هر ماه حدود ۵۰ تا ۱۰۰ گزارش تازه داریم.»
 اما او گفت شمار مشاهداتی که «احتمالا واقعا غیرعادی هستند» حدود دو تا پنج درصد کل این گزارش‌هاست.
 در جریان این جلسه ویدئویی که یک هواپیمای نیروی دریایی آمریکا در غرب این کشور گرفته پخش شد. این ویدئو یک رشته نقاط را که در آسمان حرکت می‌کنند نشان می‌دهد. معلوم شد که این یک هواپیمای تجاری است که به سوی یک فرودگاه عمده پرواز می‌کند.
 سایر مشاهدات مرموزتر بودند.
 یک گزارش جداگانه پنتاگون در سال ۲۰۲۱ حاکی بود که از ۱۴۴ مورد مشاهده مشکوک توسط خلبان‌های نظامی از سال ۲۰۰۴، فقط یکی قابل توضیح بود. مقام‌ها امکان فرازمینی بودن این اشیا را رد نکردند.
 حریم خصوصی تحقیقات را محدود می‌کند
 آقای کرک‌پاتریک همچنین اشاره کرد که نگرانی‌ها در مورد حریم خصوصی، تحقیقات این سازمان را محدود می‌کند.
 «ما می توانیم بزرگترین دستگاه‌های جمع‌آوری اطلاعات خود در سراسر جهان را به طرف هر نقطه‌ای که بخواهیم نشانه برویم.»
 «خیلی از اینها در داخل ایالات متحده ثبت شده. اما بیشتر مردم... دوست ندارند که کل دستگاه‌های جمع‌آوری اطلاعات خود را به طرف حیات خلوت آنها نشانه برویم.»
 مایکرویو و خطای باصره
 تعبیر داده‌های مربوط به «اشیای غیرعادی ناشناس» اغلب دشوار است و به راحتی می‌تواند باعث خطا شود.
 دیوید اِسپِرگل، مدیر تیم «یو اِی پی» ناسا، برای مثال به فوران امواج رادیویی که توسط محققان در استرالیا ثبت شده بود اشاره کرد.
 او گفت: «اینها ساختار واقعا عجیبی داشتند. کسی نمی‌توانست بفهمد موضوع چیست. بعد متوجه شدند که خیلی از آنها در ساعت نهار اتفاق می‌افتد.»
 معلوم شد که ابزارهای حساس مورد استفاده محققان، سیگنال های ساطع شده از دستگاه های مایکروویو که نهار گرم می‌کند را ثبت کرده است.
 اسکات کِلی، فضانورد سابق که چند دهه تجربه خلبانی دارد، هم داستانی از یک خطای باصره تعریف کرد.
 او و یک خلبان دیگر با هواپیمای خود در نزدیکی «ویرجینیا بیچ» درحال پرواز بودند که همکارش «متقاعد شد آنها از کنار یک شی پرنده ناشناس گذشته‌اند.»
 «من این شی را ندیدم. ما دور زدیم تا نگاهی به آن بیاندازیم و معلوم شد که بالنی به شکل بارت سیمپسون بود.»
 انگ و آزار مخل تحقیقات است
 آقای اسپرگل گفت که خلبان‌های پروازهای تجاری عموما تمایلی به گزارش کردن مشاهدات غیرعادی ندارند، چون نگرانند مورد تمسخر دیگران قرار گیرند.
 او گفت: «یکی از اهداف ما برطرف کردن احساس شرمی است که بر سر این موضوع وجود دارد. چون ما برای پاسخ دادن به سوالات مهم درباره یو اِی پی‌ها به داده‌هایی با کیفیت بالا نیاز داریم.»
 و برخی دانشمندان هم به خاطر تحقیقات خود در این زمینه در فضای آنلاین با آزار روبرو شده‌اند.
 نیکلا فاکس رئیس بخش علوم ناسا گفت: «آزار فقط به ایجاد حس شرمساریِ بیشتر در زمینه یو اِی پی منجر می‌شود که به طور جدی فرآیند علمی را مختل و سایرین را از مطالعه این موضوع مهم منصرف می‌کند.»
 عصر تازه شفافیت
 یکی از دلایل قابل توجه بودن جلسه روز چهارشنبه، تغییر رویکرد ناساست. این سازمان چند دهه را صرف ابطال مشاهداتی دایر بر دیدن اشیای ناشناس پرنده کرده است؛ یعنی توضیحی منطقی برای این پدیده‌ها ارائه کرده است.
 در پایان جلسه چهارشنبه، هیات ناسا به سوالات عموم پاسخ داد.
 یک نفر سوال کرد: «ناسا چه چیزی را پنهان می‌کند؟».
 دن اوانز از مقام‌های ناسا پاسخ داد که این سازمان متعهد به شفافیت است. او گفت: «برای همین است که امروز در یک برنامه زنده تلویزیونی شرکت کرده ایم.»
"
315,دانش,اختلاف نظر کارشناسان در مورد ماهیت خطرات هوش مصنوعی,فن‌آوری |  هوش مصنوعی |  رایانه |  گوگل |  علمی |  رباتیک |  نوآوری | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 کارشناسان از جمله روسای دو شرکت «اوپن اِی آی» و «گوگل دیپ مایند» هشدار داده‌اند که هوش مصنوعی ممکن است به انقراض نوع بشر منجر شود.
 بیانیه‌ای که ده‌ها کارشناس امضا کرده‌اند در وبسایت «مرکز ایمنی هوش مصنوعی» منتشر شده است.
 در این بیانیه آمده است: «تخفیف خطر انقراض در نتیجه هوش مصنوعی باید در کنار سایر خطرات گسترده اجتماعی مانند همه‌گیری و جنگ هسته‌ای در اولویت جهانی قرار گیرد.»
 اما دیگران می‌گویند که این هشدارها اغراق آمیز است.
 سم آلتمن، رئیس شرکت «اوپن اِی آی» که «چت جی‌پی‌تی» را طراحی کرده، دیوید هاسابیس، مدیرعامل «گوگل دیپ مایند» و داریو آمودئی رئیس «آنتروپیک» همگی از این بیانیه حمایت کرده اند.
 وبسایت «مرکز ایمنی هوش مصنوعی» (Centre for AI Safety) شماری از فاجعه‌های بالقوه هوش مصنوعی را برشمرده است:
 دکتر جفری هینتون، که پیشتر درباره خطرات یک سیستم هوش مصنوعی فوق‌العاده قوی هشدار داده بود، هم از این بیانیه حمایت کرده است.
 یوشوا بنجیو، استاد علوم کامپیوتر در دانشگاه مونترال، هم آن را امضا کرده است.
 دکتر هینتون، پروفسور بنجیو و یان لیکون استاد دانشگاه نیویورک (ان وای یو) به خاطر دستاوردهای خود در این زمینه اغلب پدرخوانده‌های هوش مصنوعی شناخته می‌شوند.
 آنها مشترکا برنده جایزه سال ۲۰۱۸ تورینگ شدند که به خاطر خدمات برجسته به علوم کامپیوتر اعطا می‌شود.
 اما پروفسور لیکون که همچنین برای شرکت متا کار می‌کند، گفته است که این اخطارهای آخرالزمانی اغراق‌آمیز است. او در توییتی نوشت که «رایج ترین واکنش محققان هوش مصنوعی به این نوع پیشگویی ها درباره آینده ای تیره، یاس و ناباوری است.»
 «گسست در واقعیت»
 خیلی دیگر از کارشناسان به همین ترتیب فکر می‌کنند که ترس از اینکه هوش مصنوعی موجودیت نوع بشر را تهدید کند غیرواقع‌بینانه است و باعث انحراف از توجه به مسائلی مانند تعصب در سیستم‌های هوش مصنوعی می‌شود که همین حالا هم یک مشکل است.
 آرویند نارایانان، دانشمند کامپیوتر در دانشگاه پرینستون، قبلا به بی‌بی‌سی گفته است که سناریوهای بروز فاجعه واقع‌بینانه نیست: «هوش مصنوعی در شکل فعلی اصلا توانایی کافی برای تحقق این خطرات را ندارد. در نتیجه، این باعث انحراف توجه از زیان‌های اِی آی در آینده نزدیک می‌شود.»
 الیزابت رنیِریس از «موسسه آکسفورد برای اخلاق در هوش مصنوعی» به بی‌بی‌سی نیوز گفت که او بیشتر نگران خطرات در آینده نزدیک است.
 او گفت: «پیشرفت‌ها در زمینه هوش مصنوعی سیستم‌های خودکار تصمیم‌گیری که مغرضانه، تبعیض‌آمیز، طردکننده یا غیرمنصفانه هستند و در عین حال غیرقابل درک و غیرقابل اعتراض هستند را تقویت می‌کند.»
 او افزود که این سیستم‌ها «به افزایش تصاعدی در حجم و گسترش اطلاعات نادرست منجر خواهد شد، در نتیجه باعث ایجاد گسست در واقعیت خواهد شد، اعتماد عمومی را از بین خواهد برد، و به نابرابری بیشتر دامن خواهد زد، به ویژه برای کسانی که در سوی اشتباه شکاف دیجیتالی باقی می‌مانند.»
 خانم رنیریس گفت، بسیاری از ابزارهای هوش مصنوعی اساسا «با گرفتن سواری مجانی» بر روی «کل تجربه بشری تا به امروز» بنا شده‌اند. بسیاری با کمک محتوا، متن، هنر و موسیقی خلق شده توسط انسان آموزش دیده‌اند و می‌توانند از آنها تقلید کنند - و سازندگان این سیستم‌ها «عملا ثروت و قدرت عظیمی را از حوزه عمومی به تعداد کمی از نهادهای خصوصی منتقل کرده‌اند.»
 اما دن هِندریکس، مدیر مرکز ایمنی هوش مصنوعی، به بی‌بی‌سی نیوز گفت که خطرات آینده و نگرانی‌های امروزی «نباید در تضاد با هم دیده شود.»
 وی گفت: «پرداختن به برخی از مسائل کنونی می‌تواند برای رسیدگی به بسیاری از خطرات آتی مفید باشد.»
 در ماه مارس گروهی از کارشناسان از جمله ایلان ماسک، بنیانگذار شرکت تسلا، در نامه‌ای سرگشاده خواستار توقف توسعه نسل بعدی فناوری هوش مصنوعی به صورتی موقتی شدند. توجه رسانه‌ای به موضوع خطرات فرضی این فناوری برای بشر از آن زمان شدت زیادی گرفته است.
 آن نامه می‌پرسید که آیا ما باید «ذهن‌هایی غیرانسانی بسازیم که در نهایت ممکن است از نظر تعداد و هوش از ما پیشی بگیرند، ما را منسوخ کنند و جایگزین ما شوند.»
 در مقابل، بیانیه تازه بسیار کوتا است و برای «باز کردن بحث» طراحی شده است.
 این بیانیه خطر هوش مصنوعی در آینده را با خطر ناشی از جنگ هسته‌ای مقایسه می‌کند.
 شرکت «اوپن اِی آی» اخیرا در یک پست وبلاگی گفت که می‌توان «سیستم‌های ابرهوش» را به همان شکلی که انرژی اتمی کنترل می‌شود تحت مقررات در آورد: «ما در نهایت به چیزی مانند آژانس بین‌المللی انرژی اتمی برای تلاش‌های ساخت سیستم‌های ابرهوشمند نیاز داریم.»
 دادن اطمینان
 هم سام آلتمن و هم ساندار پیچای، مدیر اجرایی گوگل از جمله رهبران فناوری هستند که اخیرا درباره مقررات هوش مصنوعی با نخست وزیر بریتانیا صحبت کرده‌اند.
 ریشی سوناک در صحبت با خبرنگاران در مورد آخرین هشدار در مورد خطر هوش مصنوعی، بر مزایای آن برای اقتصاد و جامعه تاکید کرد.
 او گفت: «اخیرا دیده‌ایم که این فناوری به افراد معلول کمک می‌کند راه بروند و به کشف آنتی‌بیوتیک‌های جدید کمک کرده، اما ما باید مطمئن شویم که این کار به نحوی ایمن انجام می‌شود.»
 «به همین دلیل است که هفته گذشته با مدیر عامل شرکت‌های بزرگ هوش مصنوعی ملاقات کردم تا در مورد این که چه حفاظ هایی را باید در نظر بگیریم، و چه نوع مقرراتی را باید وضع کنیم تا ایمن بمانیم، صحبت کردم.»
 «مردم از گزارش‌هایی که می‌گوید هوش مصنوعی سرمنشاء خطرات وجودی، همانند همه‌گیری‌ها یا جنگ‌های هسته‌ای است، نگران خواهند شد. من می‌خواهم به آنها اطمینان داده شود که دولت با دقت به این موضوع را زیر نظر دارد.»
 آقای سوناک گفت که او اخیرا این موضوع را با رهبران دیگر در اجلاس گروه ۷ متشکل از کشورهای صنعتی مطرح کرده بود و به زودی دوباره آن را در ایالات متحده مطرح خواهد کرد.
 گروه ۷ اخیرا یک گروه کاری در زمینه هوش مصنوعی ایجاد کرده است.
"
316,دانش,رشد «انفجاری» تقاضا برای نصب پمپ‌های عظیم حرارتی,انرژی |  انرژی تجدیدپذیر |  محیط زیست |  علمی | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 در یک استخر استاندارد المپیک ۲.۵ میلیون لیتر آب وجود دارد.
 اگر به دلایلی می‌خواهید آن را از دمای دلپذیر ۲۰ درجه سانتیگراد به نقطه جوش برسانید، شرکت آلمانی «راه حل‌های انرژی ام‌اِی‌ان» (MAN Energy Solutions) می‌تواند این کار را با یک پمپ حرارتی انجام دهد.
 رِیموند دیکوروِت، که در توسعه تجاری این شرکت کار می‌کند، توضیح می‌دهد: «ما می‌توانیم این کار را در کمتر از چهار ساعت انجام دهیم. یا می‌توانیم این میزان آب را ظرف ۱۱ ساعت منجمد کنیم.»
 تاسیسات این شرکت یکی از بزرگترین واحدهای پمپ حرارتی در جهان است. پمپ‌های حرارتی با فشرده‌سازی مبردهایی (مواد خنک‌کننده‌ای) که به آرامی گرم شده‌اند کار می‌کنند تا دمای این سیالات را افزایش دهند. می‌توان این گرما را به خانه‌ها یا ماشین‌آلات صنعتی منتقل کرد.
 پمپ‌های حرارتی برای کار کردن به برق نیاز دارند، اما می‌توانند به ازای هر کیلووات برقی که مصرف می‌کنند حدود سه یا چهار کیلووات گرما تولید کنند که کارایی بالایی به حساب می‌آید. به علاوه، برخی از آنها می‌توانند به عنوان وسیله سرمایشی عمل کنند.
 پمپ‌های حرارتی بیش از پیش برای نصب در خانه‌ها محبوبیت پیدا کرده‌اند، که نسبتا کوچک هستند و معمولا خروجی‌های چند کیلوواتی دارند.
 در مقابل بزرگترین پمپ حرارتی تجاری شرکت «ام‌اِی‌ان انرژی» هزاران بار قدرتمندتر است و ظرفیتی ۴۸ مگاواتی برای تولید حرارت دارد.
 این دستگاه می‌تواند دمایی تا ۱۵۰ درجه سانتیگراد تولید کند و هزاران خانه را گرم کند. این شرکت اخیرا دو دستگاه از آنها را در شهر بندری «اِس‌بی‌یِرگ» در دانمارک نصب کرده است.
 در این تاسیسات، مبرد دستگاه از جنس دی اکسید کربن، مقدار کمی حرارت را از آب دریا جذب می‌کند.
 کمپرسورها دمای دی‌اکسید کربن را افزایش می‌دهند و سیستم می‌تواند این گرما را انتقال دهد و آبی با دمای ۹۰ درجه را به سیستم گرمایشی منطقه که به ۲۷ هزار خانوار خدمات می‌رساند منتقل کند.
 آقای دیکوروِت می‌گوید: «تقاضا برای گرمایش در سطح محلی رشدی انفجاری را تجربه می‌کند.»
 نیاز فوری به ترک سوخت‌های فسیلی باعث هجوم - به خصوص در اروپا - به سوی سیستم‌های پمپ حرارتی بزرگ‌تر و قوی‌تر شده که می‌توانند نیاز کل شهرهای کوچک را تامین کنند.
 اما چه کسی، از نظر میزان مگاوات، بزرگترین تشکیلات را دارد؟
 این سوال ساده به نظر می‌رسد اما یافتن جواب قطعی برای آن بسیار سخت است. حداقل به این دلیل که پمپ‌های حرارتی معمولا همیشه با حداکثر ظرفیت کار نمی‌کنند. به عنوان مثال در اِس‌بی‌یِرگ پمپ‌های حرارتی شرکت «ام‌اِی‌ان انرژی» در حدود نیمی از ظرفیت بالقوه خود کار خواهند کرد.
 تلاش برای مقایسه بزرگترین سیستم‌های پمپ حرارتی جهان دشوار است، زیرا اغلب از چندین پمپ حرارتی کوچکتر که به صورت زنجیره‌ای به هم وصل هستند تشکیل شده‌اند.
 برای مثال سیستم گرمایش منطقه‌ای در استکهلم سوئد را در نظر بگیرید که اغلب به عنوان بزرگترین پمپ حرارتی جهان شناخته می‌شود که احتمالا برداشت درستی است. حداکثر ظرفیت این تاسیسات ۲۱۵ مگاوات است، اما به گفته سخنگوی «استکهلم اکسِرجی» که این شبکه را می‌گرداند این رقم حاصل جمع هفت پمپ حرارتی مجزاست: دو دستگاه ۴۰ مگاواتی و پنج دستگاه ۲۷ مگاواتی.
 شهر گوتنبرگ سوئد هم دارای یک سیستم پمپ حرارتی ۱۶۰ مگاواتی است که از چهار واحد تشکیل شده است. دو عدد از آنها در واقع بزرگتر از واحدهای منفرد تاسیسات استکهلم هستند و هر کدام ۵۰ مگاوات ظرفیت دارند که از سال ۱۹۸۶ مشغول کار بوده اند. اینها احتمالا عنوان قوی‌ترین پمپ های حرارتی منفرد را یدک می‌کشند.
 دِیو پی‌یِرسون، مدیر توسعه پایدار گروه «استار رفریجریشن» یادآوری می‌کند که اندازه لزوما همه چیز نیست. کارایی هم مهم است و او استدلال می کند که آمونیاک - مبرد مورد استفاده شرکتش - به کارآمدتر شدن پمپ‌های حرارتی کمک می‌کند.
 ورونیکا ویلک و همکارانش در موسسه فناوری اتریش درباره استفاده از پمپ‌های حرارتی در بخش صنایع برای تامین حرارت مورد نیاز کارخانه‌های داروسازی، مواد غذایی یا تولید کاغذ مطالعه کرده‌اند.
 دکتر ویلک استدلال می‌کند شرکت‌هایی که به دمای خیلی بالا - بیش از ۲۰۰ درجه سانتیگراد - نیاز ندارند، بیش از پیش به پمپ‌های حرارتی روی می‌آورند، زیرا به آنها اجازه می‌دهد مصرف گاز طبیعی که پس از حمله روسیه به اوکراین بسیار گران شده را کاهش دهند.
 اما این نوع پمپ‌های حرارتی معمولا فقط چند مگاوات ظرفیت دارند. به گفته دکتر ویلک احتمال بیشتری وجود دارد که پمپ‌های حرارتی واقعا غول‌پیکر را در سیستم گرمایشی منطقه‌ای، مانند آنچه بالاتر به آن اشاره کردیم، مشاهده کنید.
 او می افزاید: «خوبیِ این نوع سیستم‌ها این است که می‌توانید خانه‌های زیادی را یکجا کربن‌زدایی کنید.»
"
317,دانش,بالا گرفتن احتمال وقوع ال نینیو؛ پدیده‌ای اقلیمی با تبعات گسترده اقتصادی و زراعی,تغییرات اقلیمی |  وضعیت بد آب و هوایی |  علمی |  ایران | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 ۲۰۱۶ گرمترین سال از زمان شروع ثبت رکوردهای آب و هوایی بود و اتفاقی نیست که زمین در آن سال اِل‌ نینیو را تجربه می‌کرد؛ پدیده‌ای که حالا بعد از هشت سال دوباره نشانه‌های آن ظاهر شده است.
 «نوسان جنوبی - ال نینیو» (انسو) قوی‌ترین پدیده اقلیمی زمین است که پیامدهای قابل توجهی در سراسر جهان دارد. این در واقع نوسانی میان دو پدیده «لا نینیا» و «ال نینیو» است.
 هواشناسان اخیرا اعلام کردند «لا نینیا» که باعث تلاطم در سیستم‌های آب و هوایی در سراسر جهان می‌شود پایان یافته است.
 لا نینیا (لا نینا) تا حدودی مسئول بارندگی‌های بی‌سابقه در استرالیا، طوفان‌های شدید استوایی در اطراف جهان و خشکسالی شدید در شرق آفریقا بود.
 این پدیده که با خنک شدن اقیانوس آرام همراه است بعد از سه سال پایان می‌یافت. وقوع سه سال پیاپی لا نینیا یک پدیده نادر است که به گفته کارشناسان سازمان ملل از سال ۱۹۵۰ تاکنون سابقه نداشته.
 حالا پیش‌بینی می‌شود که در ماه‌های آینده ال نینیو شکل بگیرد که آن هم باعث تغییر چشمگیر در الگوهای آب و هوایی می‌شود.
 در این پدیده بادهایی که معمولا آب‌های گرم اقیانوس آرام را به غرب سوق می‌دهد ضعیف می‌شود. این امکان حرکت آب‌ گرم به سوی شرق و پراکنده شدن آن در بخش وسیعی از اقیانوس را فراهم می‌کند. به این ترتیب رطوبت هوا در این بخش‌ها بیشتر می‌شود که چرخه‌های معمول جوی در اطراف جهان را تغییر می‌دهد.
 برای مثال ال نینیو معمولا از شمار توفندها (هاریکین) در اقیانوس اطلس کم می‌کند.
 اقلیم‌شناسان اکنون می‌گویند که احتمال شکل‌گیری یک ال نینیو تا پایان سال جاری میلادی و ماه‌های نخست سال آینده ۹۰ درصد است.
 به خصوص هشدار داده می‌شود که این ال نینیو می‌تواند قوی‌تر از معمول باشد.
 اقلیم‌شناسان به تازگی پیش‌بینی کرده‌اند که زمین برای اولین بار در پنج سال آینده از نظر افزایش دما از یک مرز مهم خواهد گذشت.
 به گفته آنها ۶۶ درصد احتمال دارد میزان گرمایش از حالا تا سال ۲۰۲۷ از ۱.۵ درجه سانتیگراد عبور کند.
 این نه فقط به دلیل ادامه روند تصاعد گازهای گلخانه‌ای در اثر فعالیت‌های انسانی، بلکه همچنین به دلیل احتمال وقوع ال نینیو است.
 در واقع پدیده لا نینیا در سه سال گذشته آثار گرمایش را تخفیف داده بود و حالا اگر ال نینیو از راه برسد، آن را تشدید خواهد کرد.
 افزایش دما احتمال وقوع رویدادهای شدید آب و هوایی مثل بارندگی های سیل آسا را افزایش خواهد داد.
 هرچند ال نینیو ناشی از تغییر اقلیم نیست اما برخی دانشمندان معتقدند که گرمایش زمین در اثر فعالیت‌های انسانی احتمالا آثار آن را شدیدتر و فراوان‌تر کرده است.
 سازمان غذا و کشاورزی سازمان ملل، فائو، در گزارشی می‌گوید که ال نینیو می‌تواند خطرات زیادی برای امنیت غذایی جهان داشته باشد که در پی مشکلاتی است که لا نینیا پدید آورده.
 این سازمان در گزارشش می‌گوید که وقوع لا نینیا در سال‌های اخیر به خصوص برای شرق آفریقا ویرانگر بوده، به طوری که برای چند فصل پیاپی به محصولات کشاورزی صدمه زیادی وارد کرده و باعث گرسنگی گسترده در نیمه اول ۲۰۲۲ در سومالی شده است.
 فائو با اشاره به این که الگوهای بارندگی در دوران ال نینیو معمولا برعکس لا نیناست می‌گوید: «برای مثال در شرق آفریقا و کشورهای آسیایی خاور نزدیک، شرایط معمولا پرباران‌تر می‌شود. در مقابل آب و هوای عمدتا خشک‌تر در غرب و جنوب آفریقا، هند، جنوب شرقی آسیا، استرالیا، نواحی شمالی آمریکای جنوبی و آمریکای مرکزی شکل می‌گیرد.»
 این گزارش از جمله از افغانستان، ایران، تاجیکستان، عراق و قزاقستان به عنوان کشورهایی که در دوران وقوع ال نینیو احتمالا در معرض بارندگی زائد خواهند بود نام می‌برد.
 نقشه‌های این سازمان شرایط سالم‌تری را برای پوشش گیاهی این کشورها در دوران ال نینیو پیش‌بینی می‌کند.
 فائو تاکید می‌کند که هرچند این گزارش بر روندهای مشاهده شده به طور تاریخی استوار است، سایر پدیده های اقیانوسی و اتمسفری می‌تواند آثار ال نینیو را تحت تاثیر قرار دهد.
 مطالعات قبلی هم حاکیست که وقوع این پدیده معمولا با هوای پرباران‌تر در ایران همراه است.
 احد وظیفه، رییس مرکز ملی اقلیم و مدیریت بحران خشکسالی ایران، پاییز گذشته با توجه به وقوع سومین سال پیاپی لا نینیا به به خبرگزاری ایسنا گفت: «به‌صورت آماری مشخص شده است که در شرایط لانینا بارندگی‌های ایران کمتر از میانگین است. نمی‌توان گفت که شرایط خشکسالی همیشه هنگام لانینا وجود داشته است اما در بسیاری از سال‌های حاکمیت لانینا بارش متوسط کشور نسبت به بلندمدت کمتر بوده است و دچار کم‌بارشی و خشکسالی بوده‌ایم.»
 او اشاره کرد که در مقابل در سال‌های وقوع ال‌ نینیو میانگین بارندگی در ایران نسبت به سال‌های لانینیا بیشتر بوده است.
 اخیرا در مطالعه‌ای در کالج دارتموت در ایالت نیوهمپشر تخمین زده شد که شروع ال نینیو از سال ۲۰۲۳ ممکن است در پنج سال بعد، باعث هزینه‌ای ۳.۴ تریلیون دلاری برای اقتصاد جهان شود.
 این گزارش می‌گوید که در پی دو رویداد قوی ال نینیو در سال های ۱۹۸۲-۸۳ و ۱۹۹۷-۹۸ تولید ناخالص ملی آمریکا ظرف پنج سالِ بعد، ۳ درصد کاهش یافت.
 اگر رویدادی مشابه اتفاق بیافتد، هزینه آن برای اقتصاد آمریکا ۶۹۹ میلیارد دلار تخمین زده می‌شود.
 با این حال این کارشناسان می‌گویند باید توجه داشت که کشورهای ساحلی در مناطق حاره ای مثل پرو و اندونزی کاهشی ۱۰ درصدی در تولید ناخالص ملی در اثر همان پدیده ال نینیو را تجربه کردند.
 این محققان پیش‌بینی می‌کنند که با افزایش فراوانی و قوت ال نینیو در اثر تغییر اقلیم، زیان آن برای اقتصاد جهان در قرن جاری ۸۴ تریلیون دلار خواهد بود.
 آنها گفتند: «ال نینیو فقط یک شوک نیست که اقتصاد فورا از آن خارج شود. مطالعه ما نشان می‌دهد که تولید اقتصادی در پی وقوع ال نینیو برای مدت زمانی خیلی بیش از یک سال بعد از رویداد، درگیر رکورد خواهد بود.»
 سیل و رانش زمین که در بیشتر مناطق برای آن بیمه‌ای وجود ندارد از دلایل این نوع هزینه‌هاست. همچنین بخش کشاورزی در اثر سیل یا خشکسالی آسیب می‌بیند.
 این تغییر در الگوهای آب و هوایی همچنین می‌تواند مشکلات دیگری ایجاد کند.
 بیماری‌های واگیردار در برخی مناطق شایع تر می‌شود که به دلیل رشد جمعیت حشرات ناقل بیماری‌هاست.
 یک مطالعه درمورد ال نینیوی ۲۰۱۵-۲۰۱۶ دریافت که موارد شیوع بیماری از ۲.۵ تا ۲۸ درصد شدیدتر از معمول بود. برای مثال موارد ابتلا به ویروس «نیل غربی» که پشه ناقل آن است در کالیفرنیا افزایش یافت.
 در جریان ال نینیو حرارت و رطوبت زیادی از مناطق حاره‌ای به سوی قطب‌ها حرکت می‌کند که همان چیزی است که دانشمندان به آن اثر گلخانه‌ای می‌گویند.
 علاوه بر اینها بالا رفتن دما و عبور حتی موقتی از ۱.۵ درجه گرمایش به دلیل تصاعد دی اکسید کربن و وقوع ال نینیو می‌تواند به رنج گسترده در جهان منجر شود.
 براساس مطالعه اخیر دانشگاه اِگزِتِر بریتانیا، محدود کردن میزان افزایش دما به ۱.۵ درجه می‌تواند میلیاردها نفر را از قرار گرفتن در معرض دمای خطرناک نجات دهد.
"
318,دانش,شرکت تراشه‌های مغزی ایلان ماسک برای شروع آزمایش‌ها مجوز گرفت,فن‌آوری |  هوش مصنوعی |  کسب و کار |  رایانه |  علمی |  بهداشت و درمان | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 شرکت تراشه‌های مغزی به نام «نورالینک» می‌گوید که تاییدیه سازمان غذا و داروی آمریکا (اف دی اِی) را برای انجام اولین آزمایش‌های خود بر انسان دریافت کرده است.
 این شرکت، که میلیاردر آمریکایی ایلان ماسک بنیانگذار آن است، می‌خواهد با وصل کردن مغز به کامپیوتر به احیای بینایی و تحرک افراد معلول کمک کند.
 با این حال این شرکت می‌گوید که برنامه‌ای فوری برای دعوت از داوطلبان برای انجام این آزمایش ندارد. هدف‌های بلندپروازانه آقای ماسک برای شروع این آزمایش‌ها در گذشته به جایی نرسیده است.
 «اف دی اِی» هنوز در مورد این خبر اظهار نظر نکرده است.
 بر اساس گزارشی که خبرگزاری رویترز در ماه مارس به نقل از چندین کارمند فعلی و سابق این شرکت منتشر کرده بود، درخواست قبلی «نورالینک» (Neuralink) برای کسب تاییدیه از سازمان غذا و داروی آمریکا به دلایل ایمنی رد شده بود.
 نورالینک چیست؟
 نورالینک امیدوار است از ریزتراشه‌های خود برای درمان مشکلاتی مانند معلولیت و نابینایی استفاده کند و به افراد دچار برخی ناتوانی‌های خاص کمک کند از کامپیوتر و فناوری موبایل استفاده کنند.
 این تراشه‌ها - که روی میمون‌ها آزمایش شده‌ - برای تعبیر سیگنال‌های ساطع شده از مغز و رله این اطلاعات به دستگاه‌های دیگر از طریق بلوتوت طراحی شده است.
 آقای ماسک همچنین قبلا اشاره کرده است که فناوری پیشنهادی می‌تواند به کاهش نگرانی‌ها در مورد جایگزین شدن انسان توسط هوش مصنوعی کمک کند.
 نورالینک با اعلام این خبر در توییتر گفت این یک «گام مهم اول است که روزی به فناوری ما اجازه خواهد داد تا به خیلی از مردم کمک کند.»
 این شرکت قول داده است «به زودی» اطلاعات بیشتری در مورد برنامه‌ خود برای ثبت نام از داوطلبان برای شروع آزمایش‌ها ارائه کند.
 این شرکت در وب‌سایت خود وعده داد که «ایمنی، قابلیت دسترسی و اطمینان» در طول فرآیند مهندسی در اولویت باشند.
 کارشناسان می‌گویند ایمپلنت‌های مغزی (دستگاه‌های قابل کاشت) نورالینک، پیش از آنکه به طور گسترده در دسترس قرار گیرد، نیازمند تست‌های گسترده برای فائق آمدن بر موانع فنی و اخلاقی است.
 این شرکت که در سال ۲۰۱۶ تاسیس شده بارها از برنامه‌هایش عقب بوده است.
 هدف اولیه شرکت شروع کاشت تراشه‌ها در مغز انسان در سال ۲۰۲۰ بود، بعد از قولی که یک سال پیشتر داده بود. نورالینک بعدا قول داد که در سال ۲۰۲۲ این کار را شروع کند.
 این شرکت دسامبر گذشته با عقبگرد دیگری مواجه شد، که بنابه گزارش‌ها بعد از آن بود که به دلیل نقض حقوق حیوانات تحت بازرسی قرار گرفت. این شرکت پیشتر ادعاهای مشابه را رد کرده بود .
 اعلامیه نورالینک در مورد دریافت تاییدیه از «اف دی اِی» برای آزمایش‌های انسانی بعد از آن منتشر می‌شود که دانشمندان سوئیسی از کاشت موفق حسگرهایی در مغز و نخاع یک فرد معلول خبر دادند.
 یک مرد هلندی به لطف ایمپلنت‌هایی که افکار او را به پاهایش می‌فرستد، توانسته است راه برود.
"
319,دانش,کشف آنتی بیوتیکی جدید با کمک هوش مصنوعی,هوش مصنوعی |  پژوهش پزشکی |  علمی |  بهداشت و درمان | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 دانشمندان با استفاده از هوش مصنوعی (AI) آنتی بیوتیکی جدید کشف کرده‌اند که می‌تواند گونه کشنده ابرمیکروب را از بین ببرد.
 هوش مصنوعی با کاهش هزاران ماده شیمیایی بالقوه به تعدادی انگشت شمار امکان آزمایش آن‌ها را در آزمایشگاه فراهم کرد.
 نتیجه این آزمایش، تولید یک آنتی بیوتیک آزمایشی و قوی به نام «آبوسین» بود که قبل از استفاده همگانی از آن به آزمایشات بیشتری نیاز دارد.
 محققان در کانادا و آمریکا می‌گویند که هوش مصنوعی این قدرت را دارد که به کشف داروهای جدید به طور گسترده‌ای سرعت ببخشد.
 این تازه ترین نمونه از آزمایشاتی است که نشان می‌دهد چگونه هوش مصنوعی می تواند انقلابی درعلم پزشکی ایجاد کند.
 آنتی بیوتیک‌ها باکتری‌ها را از بین می‌برند. اما برای دهه‌ها، کمبود داروهای جدید باعث شده که درمان باکتری‌ها سخت تر شوند، چرا که باکتری‌هایی هستند که در برابر داروهای فعلی از خود مقاومت نشان می‌دهند.
 تخمین زده می‌شود که بیش از یک میلیون نفر در سال براثر عفونت‌هایی که در مقابل درمان با آنتی بیوتیک‌ها مقاومت می‌کنند، جان خود را از دست می‌دهند.
 محققان بر روی یکی از مشکل سازترین گونه‌های باکتری یعنی باکتری«اسینتوباکتر بومانی»(Acinetobacter baumannii)، تمرکز کردند که می تواند زخم‌ها را عفونی کرده و باعث ذات الریه شود.
 شاید شما نام آن را نشنیده باشید، اما این یکی از سه ابر میکروبی است که سازمان بهداشت جهانی آن را به عنوان یک تهدیدی «جدی» شناسایی کرده است.
 این باکتری اغلب قادر است که چندین آنتی بیوتیک را بی اثر کند که این امر در بیمارستان‌ها و مراکز سالمندان، جایی که می‌تواند روی سطوح و تجهیزات پزشکی زنده بماند، مشکلاتی ایجاد کرده است.
 دکتر جاناتان استوکس از دانشگاه مک مستراین میکروب را به عنوان «دشمن شماره یک عمومی» توصیف کرده، به این دلیل که یافتن مواردی که تقریبا به هر آنتی بیوتیکی مقاوم باشد در مورد این میکروب بسیار رایج است.
 برای یافتن یک آنتی بیوتیک جدید، محققان در ابتدا باید هوش مصنوعی را آموزش می‌دادند. آن‌ها هزاران دارو را که ساختار شیمیایی دقیق آن مشخص بود، در نظر گرفتند و این داروها را بر روی باکتری«اسینتوباکتر بومانی» آزمایش کردند تا ببینند کدامیک از این داروها می‌تواند اثر این باکتری را کاهش دهد و یا آن را از بین ببرد.
 سپس این اطلاعات به هوش مصنوعی داده شد تا بتواند ویژگی‌های شیمیایی داروهایی را که می‌تواند به باکتری مشکل ساز حمله کند، بیاموزد.
 آنگاه هوش مصنوعی فهرستی از ۶۶۸۰ ترکیب را ارائه کرد که اثربخشی آن‌ها ناشناخته بود. نتایج منتشر شده در نشریه ( Nature Chemical Biology) نشان می دهد که هوش مصنوعی یک ساعت و نیم طول کشید تا فهرست نهایی را تهیه کند.
 محققان ۲۴۰ مورد از ترکیبات را در آزمایشگاه آزمایش کردند و ۹ آنتی بیوتیک بالقوه پیدا کردند که یکی از آن‌ها آنتی بیوتیک فوق العاده قوی «آبوسین» بود.
 تحقیقات آزمایشگاهی نشان داد که این آنتی بیوتیک می‌تواند زخم‌های عفونی را در موش‌ها درمان کند و توانست نمونه‌هایی از باکتری «اسینتوباکتر بومانی» را در بیماران بکشد.
 اما دکتر جاناتان استوکس معتقد است این تازه زمانی است که کار شروع می شود.
 مرحله بعدی تکمیل دارو در آزمایشگاه و سپس انجام آزمایشات بالینی است. او انتظار دارد که عرضه اولین مورد آنتی بیوتیک‌های هوش مصنوعی برای تجویز تا سال ۲۰۳۰ بطول بیانجامد.
 جالب این جا است که این آنتی بیوتیک آزمایشی هیچ تاثیری بر سایر گونه های باکتری‌ها نداشت و فقط بر روی باکتری «اسینتوباکتر بومانی» تاثیرگذار بود.
 بسیاری از آنتی بیوتیک‌ها باکتری‌ها را بصورتی بی رویه از بین می‌برند. محققان بر این باورند که دقت آنتی بیوتیک «آبوسین» مقاومت دارویی را سخت‌تر کرده و می‌تواند به عوارض جانبی کمتری منجر شود.
 در واقع هوش مصنوعی قادر است که دهها میلیون ترکیب بالقوه را بررسی کند، کاری که انجام دستی آن غیرعملی است.
 دکتر استوکس معتقد است: «هوش مصنوعی هزینه‌ها را کاهش می‌دهد و به ما امکان می‌دهد تا نمونه‌های جدیدی از آنتی بیوتیک که به شدت به آن نیاز داریم را کشف کنیم.»
"
320,دانش,مرد معلول با کمک کاشت مغزی موفق به راه رفتن شد,فن‌آوری |  معلولیت |  پژوهش پزشکی |  علمی |  بهداشت و درمان | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 یک مرد معلول به لطف کاشت وسایل الکترونیکی در مغز توانسته است فقط با فکر کردن شروع به راه رفتن کند.
 گِرت-یان اُسکام، ۴۰ ساله اهل هلند، ۱۲ سال پیش در یک حادثه با دوچرخه فلج شد.
 وسایل کاشته شده الکترونیکی در مغز (موسوم به ایمپِلَنت)، افکار او را با کمک یک «ایمپلنت» دیگر که در نخاع نصب شده، به پاهایش منتقل می‌کند؛ انتقالی که به صورت بی‌سیم انجام می‌شود.
 این تجهیزات هنوز در مرحله تجربی است اما یک موسسه خیریه کمک به آسیب‌دیدگان نخاعی در بریتانیا آن را «خیلی دلگرم کننده» خواند.
 آقای اُسکام به بی‌بی‌سی گفت: «احساس بچه کوچکی را دارم که تازه راه افتاده.»
 او اکنون می‌تواند بایستد و از پله‌ها بالا برود.
 این مطالعه که نتایج آن در نشریه نیچر تشریح شده را محققان سوئیسی هدایت کرده‌اند.
 پروفسور جاسلین بلاک، جراح مغز و اعصاب از دانشگاه لوزان، که کار حساس نصب این ایمپلنت‌ها را انجام داده است تاکید کرد که این سیستم هنوز در مراحل اولیه تحقیقاتی است و سال‌ها با امکان عرضه به بیماران معلول فاصله دارد.
 اما او به بی‌بی‌سی گفت که هدف تیم او بردن این وسیله از آزمایشگاه به کلینیک در اسرع وقت است.
 عمل جراحی احیای حرکات در این بیمار در ژوئیه ۲۰۲۱ انجام شده بود. پروفسور بلاک دو حفره مدور به قطر ۵ سانتیمتر در دو سوی جمجمه او، روی بخشی از مغز که در کنترل حرکات نقش دارد، ایجاد کرد.
 او سپس دو ایمپلنت به شکل صفحات مدور را نصب کرد. کار این وسیله انتقال سیگنال - نیت یا اراده بیمار - به صورت بی‌سیم از مغز به دو حسگرهایی است که روی یک کلاه محافظ چسبیده است.
 تیم محققان الگوریتمی ایجاد کرد که این سیگنال‌ها را به دستورالعمل‌هایی برای به حرکت درآمدن عضلات پا تبدیل می‌کند. این با کمک ایمپلنت‌های دیگری انجام می‌شود که دکتر بلاک با ظرافت به انتهای رشته‌های عصبی مرتبط با راه رفتن در نخاع نصب کرده است.
 محققان متوجه شدند که بعد از چند هفته تمرین گرت-یان می‌تواند بایستد و با کمک واکر راه برود. به گفته پروفسور گریگوار کورتین، سرپرست مطالعه از دانشگاه اکول پلی تکنیک لوزان، حرکات او آهسته اما روان است.
 او گفت: «اینکه می‌بینیم او خیلی طبیعی راه می‌رود حیرت‌انگیز است. این تغییری شگرف نسبت آنچیزی است که در گذشته موجود بود.»
 در سال‌های اخیر عمل‌های مشابه دیگری با همین فناوری به روی بیماران انجام شده بود، اما حرکات آنها از پیش برنامه ریزی شده بود و ربات‌وار به نظر می‌رسید.
 بی‌بی‌سی در سال ۲۰۱۸ گزارش داد که سه مرد معلول به لطف پزشکان در سوئیس موفق شده‌اند حداقل به طور محدود دوباره راه بروند. گرت-یان یکی از آنها بود.
 سیستمی که در مغز و نخاع گرت-یان نصب شده به طور دایمی قابل استفاده نیست، چون پرحجم و هنوز در مرحله آزمایشی است.
 بیماران در یک برنامه بازپروری هفته‌ای چند بار، هر بار برای حدود یک ساعت، از آن استفاده می‌کنند.
 عمل راه رفتن، عضلات را تربیت می‌کند و مقداری از حرکات را حتی بعد از خاموش کردن دستگاه حفظ می‌کند که نشان از رشد مجدد اعصاب آسیب دیده دارد.
 هدف نهایی ساخت این فناوری در ابعاد مینیاتوری است. شرکت پروفسور کورتین به نام «آنوارد مدیکال»، در حال ایجاد بهبود‌هایی برای تجاری‌سازی این فناوری است تا بتوان از آن در زندگی روزمره استفاده کرد.
 پروفسور کورتین می‌گوید: «به بازار خواهد آمد. گرت-یان ده سال بعد از تصادف این ایمپلنت را دریافت کرده. حالا تصور کنید که سیستم اتصال دهنده مغز و نخاع فقط چند هفته بعد از جراحت نصب شود. پتانسیل بهبودی فوق‌العاده است.»
"
321,دانش,روش مطالعاتی تازه نشان دهنده «کاهش جمعیت تقریبا نیمی از گونه‌های حیوانی است»,زیست شناسی |  طبیعت |  محیط زیست |  علمی |  حیوانات |  حفظ منابع طبیعی | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 بر اساس تحقیقات دانشگاه کوئینز بلفاست، جمعیت تقریبا نیمی از گونه‌های جانوری زمین در حال کاهش است.
 در این مطالعه تراکم جمعیت بیش از ۷۰ هزار گونه حیوانی بررسی شد. محققان می‌گویند این تحقیق به تدوین جامع‌ترین رکورد تا به امروز منجر شده است.
 در این پژوهش مشخص شد که ۴۸ درصد گونه‌های زمین گرفتار کاهش جمعیت هستند، درحالی که جمعیت کمتر از سه درصد آنها درحال افزایش است.
 محققان گفتند که این وضعیت نشانه خطر جدی در زمینه افت تنوع زیستی است.
 این پژوهش را، که نتایج آن در نشریه «بررسی‌های بیولوژیک» منتشر شده دانیل پینچیرا-دونوسو و کاترین فین دانشجوی دکتری از دانشکده علوم زیستی دانشگاه کوئینز و فلورنسیا گراتارولا از دانشگاه علوم زیستی جمهوری چک در پراگ انجام داده‌اند.
 آنها در مطالعه خود هشدار می‌دهند که افت شدید تنوع زیستی که محصول فرآیند صنعتی شدن زمین است «نگران کننده‌تر از آن است که قبلا تصور می‌شد.»
 این پژوهش بحران تنوع زیستی را به عنوان یکی از «عاجل‌ترین چالش‌های بشر در دهه‌های آینده» توصیف کرده؛ مشکلی که سلامت زیست‌بوم‌ها را تهدید می‌کند و خطر شیوع بیماری‌ها و بی‌ثباتی اقتصاد جهانی را در‌بر‌دارد.
 طبیعی است که گونه‌ها در طول زمان تکامل یافته و منقرض شوند. ۹۸ درصد گونه‌هایی که تاکنون در زمین ظاهر شده‌اند اکنون به ورطه انقراض افتاده‌اند.
 با این حال به گفته موزه تاریخ طبیعی در لندن، انقراض گونه‌ها در حال حاضر بین صد تا هزار برابر سریع‌تر از آن‌چیزی است که دانشمندان فکر می‌کنند باید اتفاق بیفتد.
 بنابراین بسیاری از دانشمندان هشدار می‌دهند که انسان ممکن است درحال دامن زدن به «ششمین انقراض بزرگ» در زمین باشد.
 اتحادیه بین المللی حفاظت از طبیعت (IUCN) از سال ۱۹۶۴ یک «فهرست قرمز» از گونه‌های در معرض خطر تدوین کرده است که پیوسته روزآمد می‌شود.
 بیش از ۱۵۰ هزار گونه توسط این اتحادیه ارزیابی شد و بر اساس روش علمی این سازمان، معلوم شد که ۲۸ درصد آن‌ها در معرض انقراض هستند.
 محققان در مطالعه دانشگاه کوئینز روش متفاوتی را برای تحلیل وضعیت حیات وحش در پیش گرفتند و دریافتند که ابعاد بحران انقراض بسیار شدیدتر از چیزی است که معیارهای متعارف نشان می‌دهد.
 آنها نتیجه‌گیری کردند که ۳۳ درصد از گونه‌هایی که «آی‌یو‌سی‌ان» در فهرست خود آن‌ها را «در امان» فرض می‌کند در واقع در معرض انقراض قرار دارند.
 دانیل پینچیرا-دونوسو گفت که روش جدید «تصویر واضح‌تری» به دست می‌دهد که روش‌های سنتی نمی‌توانند ارائه کند.
 او گفت: «نتیجه مطالعه زنگ خطری جدی درباره ابعاد این بحران است که آثار مخربی برای ثبات طبیعت و سلامت و رفاه بشر دارد.»
 تنوع زیستی به همه شکل‌های زندگی در روی زمین گفته می‌شود از حیوانات، گیاهان و قارچ‌ها گرفته تا میکروارگانیسم‌ها یا میکروب‌هایی مانند باکتری.
 حیوانات و گیاهان برای بشر تمام چیزهایی را که برای ادامه حیات نیاز دارد فراهم می‌کنند؛ مانند آب تازه، غذا و دارو.
 با این حال نمی‌توان همه این مزایا را فقط از یک گونه تنها گرفت. ما به انواع حیوانات و گیاهان که با هم رشد و نمو دارند، نیاز داریم. به عبارت دیگر ما به تنوع زیستی محتاج هستیم.
 گیاهان همچنین برای بهبود محیط اطراف‌مان بسیار اهمیت دارند. هوایی را که تنفس می‌کنیم، تمیز نگه می‌دارند، افزایش دما را محدود نگه می‌دارند و از تغییرات اقلیمی جلوگیری می‌کنند.
 درختان باتلاقی مناطق گرمسیری (مانگرو یا کرنا) و صخره‌های مرجانی مانع فرسایش ناشی از افزایش سطح دریا هستند. درختان معمولی، مثل چنار، که در شهرهایی مانند لندن پیدا می‌شوند یا درختان لاله، در جذب دی‌اکسیدکربن و حذف آلاینده‌ها عالی عمل می‌کنند.
"
322,دانش,ببینید: شهاب سنگی که آسمان استرالیا را در شب روشن می‌کند,علمی |  استرالیا | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 ساکنان شمال شرقی استرالیا در شامگاه شنبه نور سبزی را در آسمان دیدند که دانشمندان تصور می‌کنند یک شهاب است.
 تصاویری که توسط دوربین داشبورد خودروها و دوربین‌های مداربسته گرفته شده است، شیئی را نشان می‌دهد که در آسمان پرواز می‌کند و با رسیدن به سطح زمین یک نور سفیدی مانند انفجار دیده می‌شود و صدای بلندی هم شنیده می‌شود.
"
323,دانش,قدیمی‌ترین موجود زنده روی زمین: شانه‌دار دریایی ۷۰۰ میلیون ساله,زیست شناسی |  تکامل |  علمی |  حیوانات | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 محققان دانشگاه کالیفرنیا تایید کرده‌اند که قدیمی‌ترین موجود زنده در روی زمین موجودی شبیه چتر دریایی و از شانه‌دارتباران بوده که به عنوان ژله شانه‌ای نیز شناخته می‌شود.
 گفته می‌شود که این موجود دریایی برای اولین بار ۷۰۰ میلیون سال قبل بر روی زمین ظهور کرده است. یعنی خیلی قبل‌تر از عصر ظهور دایناسورها که حدود ۲۳۰ میلیون سال قبل آغاز شد.
 این پژوهش همچنین نشان می‌دهد که شانه‌دارتباران نزدیک‌ترین بستگان اولین حیوانات هستند و اکنون نیز می‌توان آنها را در اقیانوس‌ها و آکواریوم‌ها پیدا کرد.
 زیست‌شناسان برای سال‌ها در پی آن بودند تا اولین موجود زنده بر روی زمین را دریابند.
 به مروز زمان دانشمندان این احتمال را به دو گروه محدود کردند: اسفنج‌ها و ژله‌های شانه‌ای.
 اسفنج‌ها تمام طول عمر بزرگسالی خود را در یک نقطه می‌گذرانند و غذا‌یشان را از آب دریا تامین می‌کنند، در حالی که ژله‌های شانه‌ای در اعماق اقیانوس‌های جهان در جستجوی غذای خود شنا می‌کنند.
 اکنون محققان دانشگاه کالیفرنیا در شهر برکلی دریافته‌اند که ژله‌های شانه‌ای قبل از اسفنج‌ها ظهور کرده‌اند. قدمت اسفنج‌ها به حدود ۶۰۰ میلیون سال قبل می‌رسد.
 دانیل رخسار از دانشگاه کالیفرنیا در این مورد گفت که «ژله‌های شانه‌ای جدیدترین جد مشترک همه حیوانات هستند و احتمالا بین ۶۰۰ تا ۷۰۰ میلیون سال پیش زندگی می‌کرده‌اند.»
 پروفسور رخسار افزود: دانستن اینکه این موجودات دقیقا چگونه به نظر می‌رسیدند سخت است چون آنها از جمله نرم‌تنان بودند و فسیل مستقیمی از خود به جای نگذاشتند. «اما ما می‌توانیم از مقایسه بین حیوانات زنده برای آشنایی با اجداد مشترک خود استفاده کنیم.»
 دارین شولتز از دانشگاه وین که در این پژوهش شرکت داشته است در این مورد گفت: «این کشف آغاز ایجاد درک بهتری از چگونگی تکامل حیوانات خواهد کرد.»
"
324,دانش,بنیانگذار آمازون به ناسا کمک می‌کند به ماه برگردد,فن‌آوری |  محیط زیست |  علمی |  ایالات متحده آمریکا |  فضا | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 آژانس فضایی آمریکا یک میلیاردر دیگر را برای انتقال فضانوردان به ماه به کمک فراخوانده است.
 ناسا از پیش مشغول همکاری با «اسپیس اِکس»، شرکت ایلان ماسک، برای ساخت یک سامانه فرود - براساس راکت بدیع استارشیپ این شرکت - بوده که قرار است در سال‌های آینده، شاید ۲۰۲۵، بر ماه بنشیند.
 این آژانس حالا قراردادی را به جف بزوس، بنیانگذار شرکت آمازون، برای ساخت یک سفینه فرود واگذار کرده است.
 شرکت او به نام «بلو اوریجین» یک وسیله با ظاهری معمولی برای این کار خواهد ساخت.
 عده‌ای از نام‌های مشهور در صنعت هوافضای آمریکا، از جمله لاکهید مارتین، بوئینگ، دریپر و استروبوتیک به آقای بزوس در این را کمک خواهند کرد.
 «بلو اوریجین» در رقابت با دو شرکت «داینتیکس» و «نورتراپ گرامن» برنده این قرارداد شد.
 شرکت آقای بزوس، که در شهر کنت در ایالت واشنگتن مستقر است، به عنوان بخشی از این قرار داد، ۳.۴ میلیارد دلار از ناسا دریافت خواهد کرد. این شرکت گفته که رقمی «خیلی بیش از این ۳.۴ میلیارد دلار» خرج پروژه خواهد کرد.
 از زمانی که انسان آخرین بار بر ماه فرود آمد بیش از ۵۰ سال می‌گذرد.
 ناسا نقشه راهی برای حضوری مستمرتر بر قمر زمین دارد.
 برنامه آرتمیس این سازمان به جای چند روز، حضوری چند هفته‌ای را بر سطح ماه - چنانچه در دهه‌های ۱۹۶۰ و ۱۹۷۰ در برنامه آپولو انجام شد - پیش‌بینی می‌کند.
 از شرکت «اسپیس اکس» خواسته شده دو فضانورد را در اواخر سال ۲۰۲۵ یا ۲۰۲۶ در قطب جنوب ماه فرود آورد و بعد بار دیگر در سال ۲۰۲۸ چنین کند. این‌ها بخشی از ماموریت آرتمیس ۳ و آرتمیس ۴ خواهد بود.
 سفینه ۱۶ متری و ۴۵ تنی بلو اوریجین «بلو مون» نام دارد. این وسیله با آرتمیس پنج راهی ماه خواهد شد؛ ماموریتی که در سریع‌ترین حالت قرار است سال ۲۰۲۹ انجام شود.
 جان کولوریس، معاون شرکت «بلو اوریجین»، گفت که پیش از انتقال فضانوردان به ماه، این شرکت یک فرود بدون سرنشین انجام خواهد داد تا همه سامانه‌ها را محک بزند.
 او افزود که می‌توان این واحد فرود را برای انتقال حداقل ۲۰ تن بار به ماه تغییر کاربری داد.
"
325,دانش,آسمان دودآلود آمریکای شمالی؛ پدیده ناسالمی که بیش از پیش تکرار می‌شود,تغییرات اقلیمی |  آلودگی آب ها |  وضعیت بد آب و هوایی |  آلودگی هوا |  محیط زیست |  آمریکای شمالی |  علمی |  ایالات متحده آمریکا | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 درحالی که آتش‌سوزی‌های طبیعی در غرب کانادا برای سومین هفته همچنان با شدت ادامه دارد، دود بار دیگر بخش‌های وسیعی از آسمان آمریکای شمالی را فراگرفته و باعث نگرانی در مورد کیفیت هوا شده است.
 این مشکلی است که به خصوص مردم کانادا و نواحی غرب آمریکا،از جمله کالیفرنیا، در یک دهه اخیر به‌خوبی لمس کرده‌اند.
 اوایل ماه مه معمولا زمان شروع آتش‌سوزی‌های طبیعی در این منطقه است. کارشناسان، اما، می‌گویند ابعاد آتش امسال غیرعادی است.
 سازمان فضانوردی آمریکا، ناسا، می‌گوید که این آتش‌سوزی‌ها تا حالا ۴۷۸ هزار هکتار را در آلبرتا، بریتیش کلمبیا و ساسکاچوان سوزانده که ده برابر میانگین این وقت سال است.
 وضعیت چنان بحرانی‌ایست که ۳۰۰ سرباز ارتش کانادا برای مهار آتش از زمین و هوا به ماموران آتش‌نشانی پیوسته‌اند. ارتش همچنین به جابه‌جایی مردم از مناطق مسکونی کمک می‌کند. از زمان شروع این آتش‌سوزی‌ها در روز اول مه تقریبا ۳۰ هزار نفر مجبور به ترک خانه‌هایشان شده‌اند.
 عکس‌هایی که سازمان ملی امور اتمسفری و اقیانوسی آمریکا (نوآآ) منتشر کرده، نشان می‌دهد که دود آتش تا شرق کانادا کشیده شده و بخش‌های گسترده‌ای از آسمان شمال آمریکا را هم پوشانده است.
 نوآآ روز جمعه در توییتی نوشت: «نوآآ با ماهواره جی‌اوای‌اس۱۸، دود و علائم حرارتی آتش‌سوزی‌های گسترده طبیعی در کانادا را زیر نظر دارد. دود این آتش‌سوزی‌ها امروز باعث هشدار در مورد کیفیت هوا در بخش‌هایی از ایالت‌های واشنگتن، مونتانا، آیداهو، کلرادو و ویسکانسین شده است.»
 از همه بدتر هوای شهر کالگاری کانادا، در جایی نه چندان دور از آتش‌سوزی‌هاست که پر از دود شده.
 روز جمعه همچنین عکس‌هایی در شبکه‌های اجتماعی از هوای دودآلود شهر دِنوِر، مرکز ایالت کلرادو آمریکا، منتشر شد.
 اواخر هفته پیش سازمان ملی هواشناسی آمریکا اعلام کرد که غروب نارنجی در شهر واشنگتن دی‌سی ناشی از «دود آتش‌سوزی‌های طبیعی کاناداست که در لایه‌های فوقانی اتمسفر معلق مانده.»
 و این تنها رویداد شدید آب و هوایی این روزها نیست. شمال ایتالیا در روزهای اخیر شاهد سیل‌های بدی بوده که ۱۴ کشته به جا گذاشت و روز جمعه خبر رسید که آتش‌سوزی‌های طبیعی درغرب اسپانیا شروع شده است.
 کارشناسان می‌گویند که آتش‌ ممکن است با دخالت مستقیم انسان شروع شود اما عوامل طبیعی هم نقش خیلی پررنگی در آنها دارند.
 با گرمایش زمین و وقوع موج‌های شدیدتر گرما، خاک و گیاهان رطوبت بیشتری از دست می‌دهند که همین زمینه مساعدی برای آتش‌سوزی فراهم می‌کند.
 این اولین بار نیست که دود آتش‌سوزی‌ها از غرب آمریکای شمالی به شرق قاره می‌رسد.
 در یک دهه گذشته دود آتش‌ در چند مورد در سطح خیلی گستره منتشر شده است.
 به گفته مرکز ملی بین‌سازمانی حریق‌ها در آمریکا، سال ۲۰۲۲ شاهد بیشترین آتش‌سوزی‌های طبیعی (از نظر تعداد نه وسعت) در یک دهه قبل در آمریکا بود، به طوری که ۵۹ هزار مورد آتش‌سوزی دو میلیون و ۸۳۰ هزار هکتار را در مناطق مختلف سوزاند و باعث انتشار گسترده دود شد.
 در سپتامبر سال ۲۰۲۰ دود آتش‌سوزی‌هایی که در نقاط مختلف ساحل غرب آمریکا در جریان بود به شرق، از جمله به نیویورک و واشنگتن دی‌سی رسید. با این حال دانشمندان در آن زمان گفتند دودی که به ساحل شرق آمریکا رسیده آنقدر در ارتفاع بالاست که بر کیفیت هوا در محل زندگی مردم اثر نمی‌گذارد.
 در آن سال دود چند هفته در آسمان کالیفرنیا معلق بود و سانفرانسیسکو زیر توده غلیظی از دود فرورفت و آسمان شهر قرمز شد.
 پدیده‌ای مشابه هم در سال‌های قبل آن، از جمله ۲۰۱۷ و ۲۰۱۸، اتفاق افتاد.
 مطالعات نشان داده است که قرار گرفتن در معرض دود برای مدت طولانی ممکن است باعث آسم، ذات‌الریه و خطر بیشتر ابتلا به سرطان ریه، سکته مغزی و ایست قلبی شود.
 دولت ایالتی کالیفرنیا می‌گوید که قرار گرفتن در معرض ریزآلاینده‌های آتش‌سوزی - موسوم به پی ام - شاید چند ساعت تا چند هفته آثاری نگران‌کننده‌ برای سلامتی داشته باشد.
 این ذرات بسیار ریز (۲.۵ میکرومتر یا کوچکتر) هستند که امکان نفوذ آنها به عمق ریه را فراهم می‌کند و ریزترین آنها می‌تواند مستقیما وارد جریان خون شود.
 ارتباط میان ذرات موسوم به «پی ام ۲.۵» و مشکلات قلب و ریه به‌خوبی برای علم شناخته شده است.
 مشکلات خفیف‌تر ناشی از این دود علائمی مثل آب‌ریزش بینی، سرفه و تحریک چشم است.
 به علاوه مطالعه‌ دانشگاه ایالتی کالیفرنیا در سال ۲۰۲۱ نشان داد که این نوع دود ممکن است بر سلامت پوست - بزرگترین اندام و لایه اول در سامانه دفاعی بدن - اثر بگذارد.
 برای نمونه در ماه نوامبر سال ۲۰۱۸ زمانی که دود آتش‌سوزی‌های طبیعی سانفرانسیسکو را فراگرفت، شمار بیمارانی که با مشکلات اگزما یا درماتیت (نوعی التهاب پوستی) به درمانگاه مراجعه کردند، افزایش یافت.
 کارشناسان توصیه می‌کنند که پوشاندن پوست به طور کامل یا ماندن در خانه از راه‌های مهار آثار دود است.
 پژوهش سال ۲۰۲۰ در دانشگاه ایالتی کالیفرنیا، دیویس، به روی میمون‌های کم سن‌وسال نشان داد که دود شاید آثار درازمدتی برای سلامتی داشته باشد.
 یک تحلیل نشان داد که دستگاه ایمنی این حیوانات ۱۲ سال بعد از قرار گرفتن در معرض دود ضعیف‌تر از حالت عادی بود.
 همچنین نشانه هایی هست که حیوانات این نقائص را به فرزندان خود منتقل کرده‌اند.
 محققان گفتند که این نتایج آنها را واداشته به تحقیق در مورد تاثیر دود بر کودکان بپردازند.
 آنها به‌خصوص نگران آسم، عفونت‌های بیشتر تنفسی، ویروسی و باکتریایی در کودکان هستند.
 آن مطالعه بر روی میمون‌های ریسس انجام شد که در مرکز ملی پستانداران اولیه در فضای باز نگهداری می‌شوند.
 در سال ۲۰۰۸ حدود چهار هزار حیوان در این مرکز در معرض دود آتش‌سوزی‌های طبیعی، که در ناحیه روی داده بود، قرار گرفتند. این فرصتی منحصر به‌فرد برای مطالعه حیوانات جوان فراهم کرد.
 محققان ۱۲ سال حیوانات را زیر نظر گرفتند و متوجه شدند که ریه میمون‌های جوانی که در معرض دود قرار گرفته بودند خشک‌تر شده و دستگاه ایمنی آنها ضعیف‌تر شده است.
 البته محققان گفتند که انسان‌ها احتمالا خیلی کمتر از میمون‌ها در معرض آلودگی هستند، چون حیوانات تمام وقت را در هوای آزاد می‌گذرانند.
"
326,دانش,مغز و بدن ۶۰ هزار بریتانیایی برای شناسایی و درمان بیماری‌ها اسکن می‌شود,علمی |  دمانس | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 بزرگترین پروژه تصویربرداری انسان در جهان قرار است مغز و بدن ۶۰ هزار داوطلب بریتانیایی را مجددا اسکن کند تا راه‌های جدیدی برای درمان و پیشگیری از بیماری پیدا کند.
 با بررسی چگونگی پیر شدن بدن، این مطالعه می‌تواند به پیش‌بینی مواردی که بیشتر احتمال ابتلا به دمانس یا سرطان‌های مختلف دارند کمک کند.
 این مطالعه قبلاً منجر به ابداع آزمایشی ژنتیکی برای افرادی که با افزایش خطر ابتلا به بیماری عروق کرونر قلب متولد می‌شوند، شده است.
 من اولین داوطلبی بودم که ۹ سال پیش اسکن شدم و حالا برای بررسی بیشتر برگشتم.
 همه چیز از مغز من گرفته تا قلب، چشم و تراکم استخوان‌ام برای بار دوم تجزیه و تحلیل می‌شود.
 همه داوطلبان مانند من بخشی از بیوبانک بریتانیا (بانک اطاعات پزشکی بریتانیا) هستند و محققان در بیش از ۹۰ کشور از این پایگاه داده برای مطالعات مرتبط با سلامت استفاده می‌کنند.
 داشتن دو مجموعه ام‌آر‌آی با جزئیات بسیار زیاد و تصاویر تراکم استخوان برای هزاران نفر، که با فاصله چند سال از یکدیگر گرفته شده‌اند، می‌تواند فرصت‌های جدیدی را برای شناسایی و پیشگیری از بیماری‌هایی مانند دمانس، سرطان و بیماری‌های قلبی باز کند.
 پروفسور نائومی آلن، دانشمند ارشد، به بی‌بی‌سی گفت: «محققان می‌توانند تغییراتی را که در اندام‌های ما با افزایش سن رخ می‌دهند بررسی کنند که به ایجاد نشانگرهای زیستی بیماری، شاید سال‌ها قبل از تشخیص بالینی و بروز علائم، کمک می‌کند.»
 همچنین بسیاری از بینش‌های بالقوه دیگر از این تحقیق وجود خواهد داشت.
 پروفسور پل متیوز، رئیس تحقیقات دمانس بریتانیا در امپریال کالج لندن و رئیس گروه کاری تصویربرداری برای بیوبانک بریتانیا، به من گفت این تحقیقات همچنین می‌تواند کشف کند که چه کسی به درمان‌ها بهترین پاسخ را می‌دهد و چرا برخی افراد به نظر می‌رسد نسبت به برخی بیماری‌ها بسیار مقاوم‌تر از سایر افراد هستند.
 بیوبانک بریتانیا اولین بار در سال ۲۰۰۶ راه اندازی شد.
 بیوبانک بریتانیا از نیم میلیون بزرگسال - از جمله من - برای انجام معاینات پزشکی، پاسخ‌گویی به سؤالات بهداشتی و شیوه زندگی و اهدای نمونه‌های ژنتیکی برای ذخیره و مطالعه برای چندین دهه، ثبت نام کرد.
 ژنوم همه شرکت‌کنندگان - کل دی‌ان‌ای آنها - توالی‌یابی شده است.
 بخش تصویربرداری این پروژه در سال ۲۰۱۴ آغاز به کار کرد و شامل اسکن‌های دقیق از مغز و باقی بدن است.
 تمام داده‌های جمع‌آوری شده ناشناس هستند و معمولاً هیچ بازخوردی به شرکت کنندگان ارائه نمی‌شود. پس چه سودی برای من و آن‌ها دارد؟
 ماریان کیلینگ، ۶۷ ساله، آن را اینگونه خلاصه می‌کند: «تا حدی بشردوستی وجود دارد، و کمی شبیه اهداکننده خون بودن است، شما این کار را برای هم‌نوعان خود انجام می‌دهید.»
 یکی دیگر از داوطلبان به نام ماری ویلسون، ۸۱ ساله، به نکته مشابهی اشاره می‌کند: «این به نسل‌های آینده کمک می‌کند و به خدمات سلامتی و بهداشتی کمک می‌کند. هر چه بیشتر بتوانید سالم بمانید، بهتر است.»
 پایگاه‌های اطلاعاتی زیست‌پزشکی دیگری وجود دارند، اما آنها یا کوچک‌تر هستند یا به اندازه بیوبانک بریتانیا قدمت ندارند.
 بیوبانک بریتانیا همین حالا هم شروع به کمک به اطلاع رسانی پزشکی کرده است.
 بیش از ۷۰۰۰ مقاله بادقت بازنگری شده که تقریباً یک سوم آن‌ها فقط در سال گذشته منتشر شده است که نشان می‌دهد ارزش علمی آن در طول زمان چگونه در حال افزایش است.
 در سال ۲۰۱۸ محققان با تجزیه و تحلیل داده‌های ژنومی بیوبانک بریتانیا، آزمایشی ژنتیکی برای تشخیص افرادی که با خطر ابتلا به بیماری عروق کرونر قلب متولد می‌شوند، ابداع کردند.
 پروفسور آلن می‌گوید: «اگر تمام تنوع ژنتیکی خود را در ژنوم خود ترکیب کنید، هر یک از تغییرات تأثیر کوچکی دارد، اما، روی هم رفته، برخی افراد در معرض خطر ژنتیکی بسیار زیادی برای ابتلا به بیماری قلبی یا ابتلا به انواع مختلف سرطان‌هایی هستند که ما از قبل نمی‌دانستیم.»
 پروفسور پل الیوت، اپیدمیولوژیست در دانشکده بهداشت و سلامت عمومی، امپریال کالج لندن، می‌گوید که ذخیره عظیم اسکن‌های داوطلبان درک چگونگی تأثیر ژن‌ها و محیط ما بر خطر ابتلا به بیماری را بهبود می‌بخشد.
 او گفت: «این بر اساس توانایی خدمات ملی بهداشت انگلستان (NHS) برای پیگیری افراد از طریق سوابق سلامتی آنها، با رضایت است و نمونه برجسته‌ای از مزایای تحقیقات با بودجه عمومی است.»
 او گفت که بیوبانک بریتانیا به «استاندارد طلایی» بین‌المللی برای این نوع مطالعه تبدیل شده است.
 این پروژه تصویربرداری را شورای تحقیقات پزشکی، ولکام تراست، بنیاد قلب بریتانیا و پلتفرم زوال عقل بریتانیا تأمین مالی می‌کنند.
"
327,دانش,میزان افزایش دما برای اولین بار از یک و نیم درجه فراتر خواهد رفت,نفت و گاز |  تغییرات اقلیمی |  علمی |  آلودگی | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 دانشمندان پیش‌بینی می‌کنند که زمین برای اولین بار در پنج سال آینده از نظر افزایش دما یک مرز مهم را خواهد شکست.
 آنها می‌گویند که ۶۶ درصد احتمال دارد که میزان گرمایش از حالا تا سال ۲۰۲۷ از ۱.۵ درجه سانتیگراد عبور کند.
 ادامه تصاعد گازهای گلخانه‌ای در اثر فعالیت‌های انسانی و احتمال وقوع پدیده آب و هوایی ال نینیو در ادامه سال جاری شانس این پدیده را افزایش داده است.
 دانشمندان تاکید می‌کنند که هرچند عبور از این مرز تحولی نگران‌کننده است، اما احتمالا موقتی خواهد بود.
 این یعنی دمای زمین ۱.۵ درجه گرمتر از نیمه دوم قرن نوزدهم خواهد بود، زمانی که تصاعد ناشی از سوخت‌های فسیلی در شروع دوران صنعتی شدت گرفت.
 شکسته شدن این مرز حتی برای یکسال نشانه نگران کننده‌ای از ادامه روند گرمایش با شدت سابق است.
 ۱.۵ درجه از نمادهای مذاکرات جهانی درباره تغییر اقلیم است. کشورها براساس توافق سال ۲۰۱۵ پاریس موافقت کرده‌اند که برای مهار افزایش دما به ۱.۵ درجه سانتیگراد بکوشند.
 اگر این میزان افزایش دما به طور پیوسته برای یک یا دو دهه ادامه پیدا کند، شاهد آثار خیلی شدیدتر گرمایش مانند موج‌های داغ‌تر گرما، توفان‌هایی بدتر و آتش سوزهای شدیدتر خواهیم بود.
 اما اگر در چند سال آینده دما فقط در یک سال از این مرز فراتر رود، بدان معنی نیست که اهداف پاریس شکسته شده است. دانشمندان می‌گویند که هنوز برای مهار این روند از طریق کاهش شدید تصاعد کربن وقت هست.
 سازمان جهانی هواشناسی از سال ۲۰۲۰ مشغول تخمین زدن شانس عبور جهان از مرز ۱.۵ درجه در یک سال بوده است.
 در آن زمان شانس عبور از این مرز در پنج سال بعدی حدود ۲۰ درصد رقم زده شد.
 اما سال پیش این احتمال به ۵۰ درصد و حالا به ۶۶ درصد افزایش پیدا کرده که به گفته دانشمندان یعنی «احتمال وقوع آن بیش از عدم وقوع است.»
 فراتر رفتن از ۱.۵ درجه به چه معنی است؟
 دانشمندان برای چند دهه باور داشتند که اگر میانگین دمای زمین حدود دو درجه افزایش پیدا کند به آستانه آثار خطرناک تغییر اقلیم رسیده است. اما آنها در سال ۲۰۱۸ این تخمین را به میزان قابل توجهی اصلاح کردند و گفتند که افزایش ۱.۵ درجه‌ای دما فاجعه‌بار خواهد بود.
 در چند دهه اخیر روند تغییر اقلیم شتاب گرفته است به طوری که در سال ۲۰۱۶ - گرمترین از زمان ثبت رکوردها - دمای زمین ۱.۲۸ درجه سانتیگراد بالاتر از دوران پیشاصنعتی بود.
 حالا محققان می‌گویند ۹۸ درصد مطمئن‌اند که این رکورد پیش از ۲۰۲۷ شکسته خواهد شد.
 به علاوه آنها پیش‌بینی می‌کنند از حالا تا آن زمان شانس قابل توجهی وجود دارد که دما برای اولین بار از ۱.۵ درجه فراتر برود.
 محققان تاکید می‌کنند که افزایش ۱.۵ درجه‌ای یا بیشتر باید برای ۲۰ سال دوام آورد تا بتوان گفت که مرزهای مورد توافق در پاریس نقض شده است.
"
328,دانش,یک داروی سم‌زدایی از مواد رادیواکتیو در آمریکا آزمایش می‌شود,محیط زیست |  علمی |  ایالات متحده آمریکا |  جنگ |  تسلیحات هسته ای | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 اولین کارآزمایی انسانی یک نوع قرص تازه برای مقابله با مسمومیت ناشی از بمب‌های کثیف، که برای زدودن آلودگی زیانبار رادیواکتیو از بدن طراحی شده، در آمریکا شروع می‌شود.
 تصور می‌شود این دارو به نام «اچ او پی او ۱-۱۴» به زدودن چندین ماده مثل اورانیوم که ممکن است در سلاح‌ها به کار گرفته شود کمک می‌کند.
 اگر ایمنی و کارآیی این قرص ثابت شود، می‌تواند به مقابله با آسیب‌های بالقوه در اثر حوادث هسته‌ای یا حملات تروریستی کمک کند.
 حدود ۴۲ داوطلب دُزهای مختلف آن را مصرف خواهند کرد تا آثار جانبی آن مشخص شود.
 این مطالعه توسط موسسه «اس آر آی اینترنشنال» در منلو پارک کالیفرنیا انجام خواهد شد.
 مدیران این موسسه می‌گویند که نتایج مرحله اول احتمالا در سال ۲۰۲۴ منتشر خواهد شد. بودجه این مطالعه را موسسه ملی بهداشت آمریکا تامین می‌کند.
 بمب کثیف چیست؟
 بمب کثیف، که نام دیگر آن «دستگاه پاشیدن مواد رادیولوژیکی» یا «آر دی دی» است، ماده منفجره‌ای است که با مواد رادیواکتیو ترکیب شده باشد به طوری که پس از انفجار محیط را آلوده ‌کند.
 کمیسیون تنظیم مقررات هسته‌ای ایالات متحده می‌گوید که بمب کثیف یک بمب هسته‌ای نیست - یک «سلاح اخلال جمعی» است نه یک سلاح «کشتار جمعی.»
 تشعشعات ناشی از یک بمب کثیف می‌تواند تا چند صدمتر یا چند کیلومتر دورتر از نقطه انفجار پراکنده شود، در حالی که یک بمب هسته‌ای می‌تواند هزاران کیلومتر مربع را تحت تاثیر قرار دهد.
 قرار گرفتن در معرض تشعشعات می‌تواند به دی‌ان‌ای، بافت‌ها و اندام‌های فرد آسیب برساند و منجر به بیماری‌هایی از جمله سرطان شود، برای همین یک داروی خوراکی برای خنثی کردن برخی از آثار آن مفید خواهد بود.
 در حال حاضر دو داروی تزریقی مختلف وجود دارد که می‌تواند برای درمان افرادی که در معرض تشعشعات رادیواکتیو پلوتونیوم، آمریسیوم یا کوریم قرار گرفته‌اند استفاده شود.
 کارشناسان مدتهاست می‌دانند در صورت انتشار ید رادیواکتیو در محیط، می‌توان از قرص‌های ید برای کمک به محافظت از شهروندان استفاده کرد. در سال ۱۹۸۶ در زمان حادثه نیروگاه اتمی چرنوبیل، همین قرص به مردم داده شد.
 قرص دیگری به نام آبی پروس (پتاسیم آهن هگزاسیانوفرات) می‌تواند به زدودن سیزیوم و تالیوم رادیواکتیو از بدن کمک کند.
 تاکنون در جهان حمله‌ای موفق با یک بمب کثیف انجام نشده است. با این حال تلاش‌هایی برای آن صورت گرفته است.
 در سال ۱۹۹۶ شورشیان چچن بمبی حاوی دینامیت و سیزیوم-۱۳۷ را در پارکی در مسکو کار گذاشتند. سرویس‌های امنیتی محل آن را کشف و آن را خنثی کردند.
 در سال ۱۹۹۸ سرویس اطلاعاتی چچن یک بمب کثیف را که در نزدیکی یک خط راه آهن در چچن قرار داده شده بود، کشف و خنثی کرد.
"
329,دانش,مدیر «چت جی‌پی‌تی» از کنگره خواست بر صنعت هوش مصنوعی مقررات وضع کند,فن‌آوری |  هوش مصنوعی |  رایانه |  علمی |  رباتیک |  جامعه | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 خالق چت‌بات پیشرفته «چت جی‌پی‌تی» از قانونگذاران آمریکایی خواسته است که بر صنعت هوش مصنوعی مقررات اعمال کنند.
 سم آلتمن، مدیر عامل «اوپن اِی آی»، شرکتی که «چت جی‌پی‌تی» را آفریده، روز سه‌شنبه در برابر یک کمیته مجلس سنای آمریکا درباره امکانات بالقوه و خطرات این فناوری جدید شهادت داد.
 در چند ماه گذشته چندین مدل هوش مصنوعی روانه بازار شده است.
 آقای آلتمن گفت باید یک آژانس جدید برای صدور مجوز کار شرکت‌های هوش مصنوعی تشکیل شود.
 «چت جی‌پی‌تی» و سایر برنامه‌های مشابه می‌توانند پاسخ‌هایی خیلی شبیه انسان به سوالات بدهند - و در عین حال ممکن است پاسخ‌های به شدت غیردقیق تولید کنند.
 آقای آلتمن، ۳۸ ساله، از برخی جهات به سخنگوی این صنعت در حال رشد تبدیل شده است. او از پرداختن به پرسش‌های اخلاقی که هوش مصنوعی ایجاد می‌کند طفره نرفته و برای اعمال مقررات بیشتر بر این صنعت تلاش کرده است.
 او گفت که هوش مصنوعی می‌تواند به بزرگی «مطبوعات چاپی» باشد، اما به خطرات بالقوه آن اذعان کرد.
 او همچنین به تأثیری که هوش مصنوعی ممکن است بر اقتصاد بگذارد اذعان کرد؛ از جمله این احتمال که فناوری هوش مصنوعی بتواند جایگزین برخی مشاغل شود که باعث بیکاری در برخی کسب و کارهای خاص خواهد شد.
 او گفت: «بر مشاغل اثر خواهد گذاشت. ما سعی داریم که در این مورد خیلی صریح سخن بگوییم.»
 برخی از سناتورها در این جلسه استدلال کردند که قوانین جدیدی برای تسهیل شکایت مردم از «اوپن اِی آی» لازم است.
 آقای آلتمن به قانونگذاران گفت که نگران تأثیر احتمالی هوش مصنوعی بر دموکراسی است و اینکه چگونه می‌توان از آن برای ارسال اطلاعات نادرست هدفمند در طول انتخابات استفاده کرد.
 او چندین پیشنهاد برای چگونگی اعمال مقررات بر این صنعت توسط یک سازمان جدید ارائه کرد که کار آن از جمله اعطا یا سلب مجوز کار شرکت‌های هوش مصنوعی خواهد بود.
 او همچنین گفت شرکت‌هایی مانند «اوپن اِی آی» باید به طور مستقل در معرض حسابرسی قرار گیرند.
 جاش هاولی، سناتور جمهوری‌خواه، گفت این فناوری می‌تواند انقلابی پدید آورد و در عین حال آن را با اختراع «بمب اتمی» مقایسه کرد.
 سناتور دموکرات ریچارد بلومنتال ابراز عقیده کرد که آینده‌ای که هوش مصنوعی بر آن چیره است، «لزوما آینده ای نیست که ما می‌خواهیم.»
 او هشدار داد: «ما باید خوبی‌های این فناوری را در مقابل بدی‌های آن به حداکثر برسانیم. کنگره اکنون انتخابی پیش رو دارد. ما در مواجهه با رسانه‌های اجتماعی نیز در همین موقعیت بودیم. اما از آن موقعیت استفاده نکردیم.»
 در این جلسه مشخص شد که حمایتی فراجناحی برای تشکیل یک نهاد جدید برای تنظیم مقررات این صنعت وجود دارد.
 با این حال این فناوری به با چنان سرعتی در حال حرکت است که قانونگذاران نیز می‌پرسیدند که آیا چنین آژانسی قادر به حرکت گام به گام با این صنعت هست یا نه.
"
330,دانش,چرا افراد قد بلند با پاهای کشیده در گرما تند‌تر می‌دوند,علمی |  ورزش | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 تحلیلگران می‌گویند اگر دونده دو استقامت یا ماراتون باشید و بخواهید به بهترین وضعیت بدنی خود دست پیدا کنید ساختمان بدنی شما هم به اندازه تمرینات در رسیدن به وضعیت مطلوب نقش دارد.
 پژوهشی که با همراهی ۱۷۰ شرکت‌کننده در مسابقات ابر‌قهرمانان انجام شد نشان داد که دوندگان بلند‌ قد که پاهای کشیده دارند در آب‌و‌هوای گرم بهتر عمل می‌کنند در‌حالی که افراد قد‌کوتاه‌تر با بدن حجیم‌تر در آب‌و‌هوای سرد کارایی بهتری از خود نشان می‌دهند.
 پژوهشگران می‌گویند این نتیجه فقط در مردان مشاهده شده است.
 شاید انتخاب طبیعی به معنای این باشد که مردان تند‌رو‌تر شکارچیان بهتری هستند.
 رایان کالسبیک، مسئول پژوهش و استاد علوم زیستی کالج دارتموت در ایالات متحده آمریکا، می‌گوید این تحقیق از اولین پژوهش‌هایی است که نشان می‌دهد سازگاری با شرایط آب‌و‌هوایی ممکن است باعث بهینه‌سازی کارایی جسمی بدن انسان باشد.
 او می‌گوید: «الگو‌های مختلف دما و آب‌و‌هوا گوناگونی ظاهری انسان‌ها را در سراسر جهان پدید آورده است که هر کدام کارایی‌های ویژه‌ دارند».
 به این‌ترتیب حتی پیش از آنکه ورزشکاران مسابقه خود را در رقابت‌های سه‌گانه ابر‌قهرمانان، دو استقامت (ماراتون) یا هر رویداد ورزشی استقامتی دیگر شروع کنند بر مبنای ساختمان بدنی افراد و دمایی که در آن می‌دوند می‌توان گفت کدام از آنها عملکرد بهتری در مسابقه خواهد داشت.
 یافته‌ها نشان می‌دهد که انسان‌ها هم شاید مانند گونه‌های جانوری سازگار با هوای سرد دست‌و‌پای کوتاه‌تر و ضخیم‌تری دارند تا جلوی اتلاف حرارت بدنی را بگیرد.
 و در آب‌و‌هوای گرم، ساختمان بدنی باریک‌تر و کشیده‌تر در انسان (و هم‌چنین جانوران) به‌طور مؤثری باعث خنک ماندن می‌شود.
 این پژوهش که در مجله علمی پلاس‌وان منتشر شده است ۱۷۰ ورزشکار سه‌گانه (شنا، دوچرخ‌سواری، دو) را که حداقل در دو نوبت از مسابقات ابر‌قهرمانان، یک بار در محیطی با هوای گرم و یک بار در هوای سرد شرکت کرده بودند تحت بررسی قرار داد. در این پژوهش با استفاده از نرم‌افزار‌های ویژه سنجش تصاویر رقابت‌ها، ساختمان بدنی ورزشکاران اندازه‌گیری و محاسبه شد.
 شرکت‌کنندگان در مسابقات ابر‌قهرمانان باید این رقابت‌ها را انجام می‌دادند:
 شنا ۳.۸ کیلومتر
 دوچرخه‌سواری ۱۸۰ کیلومتر
 دو ۴۲.۲ کیلومتر
 ورزشکاران ورزش‌‌های سه‌گانه به این دلیل برای این پژوهش انتخاب شدند چون این رقابت‌ها بهترین موقعیت برای بررسی ارتباط میان اندازه و ساختمان بدنی انسان و عملکرد و کارایی آن بوده است.
 پروفسور کالسبیک می‌گوید: «می‌دانیم یکی از این رقابت‌ها و به طور مشخص دویدن در سیر تکاملی انسان نقش تعیین‌کننده‌ای داشته است، شنا و دوچرخه‌سواری شاید چنین تأثیری نداشته است اما مقایسه آنها با هم ما را به نتایج مفیدی می‌رساند».
 او دریافت که شاخص‌ترین تفاوت در عملکرد و کارایی افراد با توجه به ساختمان بدنی در دویدن نمود پیدا می‌کند.
 هر‌چند ورزشکاران استقامتی نباید از تمرینات و انگیزه و پشتکار غافل شوند اما باید بدانند که شکل و ساختمان بدنی آنها به طور طبیعی مناسب چه نوع آب‌و‌هوایی است.
 پروفسور کالسبیک می‌گوید: «افرادی که تلاش می‌کنند به بهترین کارایی بدنی خود دست یابند باید مکان‌ مسابقه و دمای متوسط محلی را در نظر بگیرند و مکان مسابقه را برمبنای سازگاری با ساختمان بدنی خود انتخاب کنند».
"
331,دانش,یک استاد دانشگاه رکورد اقامت زیر آب را شکست,سلامت روانی |  پژوهش پزشکی |  علمی |  بهداشت و درمان | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 یک محقق آمریکایی رکورد طولانی‌ترین اقامت در زیر آب بدون تنظیم فشار محیط را شکسته است.
 جوزف دیتوری برای بیش از ۷۴ روز در اتاقکی در بستر خلیجی به عمق ۱۰ متر زندگی کرده و هنوز از اقامتگاه خود خارج نشده است.
 او روز یکشنبه گفت برای حداقل ۱۰۰ روز در اقامتگاه موسوم به «مهمانسرای زیردریایی ژول» در «کی لارگو» واقع در فلوریدا خواهد ماند.
 آقای دیتوری، ۵۵ ساله، گفت: «عشق به اکتشاف بوده که مرا به اینجا کشانده.»
 «هدفم از روز اول الهام بخشیدن به نسل‌های آینده، مصاحبه با دانشمندانی که درباره آبزیان تحقیق می‌کنند و آموختن درباره چگونگی عملکرد بدن در محیط‌هایی با شرایط شدید بوده.»
 رکورد قبلیِ بیشترین روزهای سپری شده در زیر آب در فشار عادی محیط - بدون تغییر آن - ۷۳ روز بود که در سال ۲۰۱۴ توسط دو استاد دانشگاه در همین اقامتگاه ثبت شد.
 این اتاقک، برخلاف زیردریایی‌ها، از فناوری برای تنظیم فشار در عمق آب استفاده نمی‌کند.
 پروفسور دیتوری اقامت خود در ژول را از روز اول مارس شروع کرد. این نام از ژول ورن نویسنده کتاب تخیلی «۲۰ هزار فرسنگ زیر دریا» اقتباس شده است.
 این استاد دانشگاه فلوریدای جنوبی در این پروژه - به نام «نپتون ۱۰۰» - مشغول مطالعه واکنش بدن به قرار گرفتن در معرض فشار بالا برای مدتی طولانی است.
 محققان با انجام آزمایش‌های پزشکی، سلامت جسمی آقای دیتوری و همچنین تاثیر روانی زندگی در انزوا در محیطی محدود برای مدتی طولانی را زیر نظر دارند.
 اما زندگی در زیر آب او را از وظایف کاری‌ بازنداشته است. به گفته دانشگاه فلوریداری جنوبی پروفسور دیتوری، که برای ۲۸ سال در نیروی دریایی خدمت کرده، کلاس‌های مهندسی زیست‌پزشکی را به صورت آنلاین برگزار می‌کند.
 او هر روز ساعت پنج صبح بلند می‌شود تا ورزش کند و با خوردن وعده‌های غنی از پروتئین مثل تخم مرغ و ماهی سمون - که با مایکروویو گرم می‌کند - خود را سیر نگاه می دارد.
 با این حال او مشتاق است فعالیت‌های عادی روی زمین را از سر بگیرد.
 او به آسوشیتدپرس گفت: «بیش از هرچیز دلم برای آفتاب تنگ می‌شود.»
"
332,دانش,انرژی‌های نوین؛ کالیفرنیا نصب آزمایشی صفحات خورشیدی بر کانال‌های آب را شروع می‌کند,تغییرات اقلیمی |  انرژی |  انرژی تجدیدپذیر |  محیط زیست |  علمی |  ایالات متحده آمریکا |  صنعت گردشگری و تفریح |  هند | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 در کالیفرنیا سفر کنید و بعد از مدتی به کانال‌های بزرگ آب برخورد خواهید کرد. کانال‌هایی که برای بیش نیم قرن آب را برای مصارف شهری و زراعی عمدتا از نواحی شمالی به بخش‌های خشک‌تر جنوبی منتقل کرده‌اند.
 این سیستم با حدودا ۶۵۰۰ کیلومتر کانال که سازمان منابع آب کالیفرنیا آن را مدیریت می‌کند، به ۲۵ میلیون نفر و ۳۰۳ هزار هکتار زمین زراعی آب می‌رساند.
 حالا که کالیفرنیا برای گذار به انرژی‌های نوین تلاش می‌کند شاید این کانال‌ها بار دیگر به کار بیایند.
 این ایالت برای مقابله با تغییر اقلیم می‌خواهد تا سال ۲۰۴۵ صددرصد برق تولیدی آن پاکیزه باشد.
 اما برای رسیدن به این هدف موانعی وجود دارد که یکی کمبود زمین برای نصب نیروگاه‌های خورشیدی است. کمبود زمین به خصوص در نواحی شهری هزینه احداث را بالا می‌برد.
 حالا بعد از چند سال بحث، دولت ایالتی پروژه‌ای آزمایشی را در دل منطقه زراعی ایالت به نام «سنترال ولی» (دشت مرکزی) دنبال می‌کند که اولین طرح از این نوع در آمریکا خواهد بود.
 در این پروژه قرار است بخشی از کانال‌های آب با صفحات خورشیدی پوشانده شود تا نه فقط برق تولید کند بلکه تبخیر آب از کانال‌ها را کاهش دهد
 شرکت «آکواگرید» درحال طراحی و نظارت بر این پروژه است که به زودی در پاییز شروع می‌شود.
 سازمان منابع آب کالیفرنیا ۲۰ میلیون دلار برای محک زدن این طرح در بخش (کانتی) استانیسلاس اختصاص داده است.
 ایده اصلی این پروژه متعلق به دانشگاه ایالتی کالیفرنیا در مِرسِد است که یافته‌های آن را ردگیری و تحلیل خواهد کرد.
 کارشناسان این دانشگاه می‌گویند امیدوارند این طرح نهایتا در بخش‌های مختلف غرب آمریکا که حاوی شبکه‌های وسیعی از کانال‌های باز آب است اجرا شود.
 مطالعه‌ای در سال ۲۰۲۱ در این دانشگاه نشان داد که پوشاندن کانال‌های آب ایالت با صفحات خورشیدی می‌تواند ۹۰ درصد از تبخیر آب بکاهد یعنی سالانه از تبخیر ۶۳ میلیون گالن آب جلوگیری کند که آب لوله کشی مورد نیاز بیش از دو میلیون نفر است.
 و البته مهمترین فایده آن تولید مقدار زیادی برق بدون نیاز به زمین‌های تازه است.
 نصب این صفحات بر کانال‌های محاسنی دارد. اولا با کاهش نوری که به کانال می‌رسد رشد جلبک‌ها و هزینه حفظ و نگهداری کانال‌ها را کاهش می‌دهد.
 به علاوه عبور آب از زیر صفحات خورشیدی، آنها را خنک‌تر نگاه می‌دارد که بازدهی صفحات را بالا می‌برد.
 دیگر اینکه با وجود برق پاکیزه نیاز کمتری به نصب پمپ‌های دیزلی برای انتقال آب به زمین‌های کشاورزی وجود خواهد داشت.
 پروژه آزمایشی در پاییز آتی با نصب صفحات خورشیدی روی بیش از سه کیلومتر کانال شروع خواهد شد.
 براساس مطالعه سال ۲۰۲۱ دانشگاه ایالتی کالیفرنیا، نصب صفحات خورشیدی روی کانال‌های آب در مجموع می تواند ۱۳ گیگاوات برق تولید کند. این بیش از شش برابر برقی است که در سد هوور - یکی از بزرگترین نیروگاه های برق‌آبی آمریکا - تولید می‌شود و برای تامین برق میلیون ها خانه کافیست.
 به گفته سازمان انرژی آمریکا هر خانوار در این کشور در سال ۲۰۲۰ به طور متوسط حدود ۱۱ هزار کیلووات-ساعت برق مصرف کرد بنابراین ۱۳ گیگاوات می‌تواند برق ۱.۱ میلیون خانه را برای یک سال کامل تامین کند.
 اگر کالیفرنیا شروع به تعمیم این سیستم در ابعاد وسیع کند از هند الگوبرداری کرده است.
 هرچند برق در هند عمدتا از نیروگاه‌های زغال سنگی تولید می‌شده، اما این کشور با سالانه ۳۰۰ روز آفتابی جایی ایده آل برای صنعت انرژی خورشیدی است.
 تا ۳۱ مارس ۲۰۲۳ ظرفیت تولید برق خورشیدی هند به ۶۶.۷۸ گیگاوات رسید که نزدیک دو برابر اوایل ۲۰۲۰ است.
 در هند هم مشکل گرانی نسبی زمین و جمعیت بالا از موانع نسب نیروگاه‌های خورشیدی است.
 مقام‌های ایالت گوجارات برای حل این مشکل به کانال‌های آب روی آورده‌اند.
 بعد از نصب آزمایشی این صفحات بر ۷۵۰ متر کانال در سال ۲۰۱۴ این پروژه در ابعاد وسیعتر در نقاط مختلف اجرا شد؛ از جمله یک پروژه ۱۰۰ مگاواتی که با نصب صفحات بر حدود ۴۰ کیلومتر کانال در کنار رود نارمادا راه‌اندازی شده است.
 گوجارات در مجموع حدود ۸۰ هزار کیلومتر کانال آب دارد که به گفته سازمان برق ایالتی، اگر ۳۰ درصد آنها با صفحات خورشیدی پوشانده شود، ۱۸ هزار مگاوات برق تولید خواهد کرد.
 تولید همین میزان برق خورشیدی در جایی غیر از کانال‌ها نیازمند ۹۰ جریب (۳۶ هزار هکتار) زمین خواهد بود.
 البته اشکالاتی وجود دارد: از جمله اینکه پایه‌ها صفحات خورشیدی باید برای جلوگیری از خوردگی، با فلز روی گالوانیزه شود. به علاوه محل نصب هم با توجه به پهنا و جهت کانال (نسبت به نور خورشید) مهم است.
 همزمان نیروگاه‌های خورشیدی شناور که روی دریاچه‌ها ساخته می‌شود در آمریکا درحال رشد است.
 در این مورد هم پرهیز از خریداری یا اختصاص زمین دولتی برای ایجاد نیروگاه و کاهش تبخیر آب نقاط قوت به حساب می‌آید.
 مطالعه‌ای که در ماه مارس در نشریه «نیچر ساستینبلیتی» (Nature Sustainability) چاپ شده بود دریافت که بیش از شش هزار شهر در ۱۲۴ کشور می‌توانند همه برق مورد نیاز خود را با نیروگاه‌های شناور خورشیدی تامین کنند و در عین حال از تبخیر حدود ۴۰ میلیون استخر بزرگ المپیکی آب جلوگیری می‌شود.
 این روش به خصوص برای مناطق خشک که تبخیر آب در آنها بالاست جذاب است.
 در واقع یکی از بزرگترین نیروگاه‌های شناور خورشیدی آمریکا یک پروژه ۴.۸ مگاواتی در هیلدزبرگ کالیفرنیاست.
 این نیروگاه‌ها قبلا در کشورهایی مثل ژاپن و مالزی که با کمبود زمین روبرو هستند رشد زیادی کرده‌اند.
 بزرگترین نیروگاه از این نوع با ظرفیت ۳۲۰ مگاوات به نام دژو دینگژوانگ در شاندونگ چین قرار دارد.
 البته این شیوه هم با ضعف‌هایی همراه است. اگر سطح دریاچه بیش از حد پوشانده شود میزان اکسیژن حل شده در آب می‌تواند تغییر کند یا دمای آب افت کند که هر دو بر آبزیان اثر می‌گذارد.
 کارشناسان می‌گویند که برای رسیدن به تصاعد صفر تا نیمه قرن برای مهار بدترین آثار گرمایش باید از همه ابزارهای موجود استفاده کرد.
 نصب نیروگاه بر کانال‌های آب و دریاچه‌ها ظاهرا بخشی از این راه حل است.
"
333,دانش,برای اولین بار در بریتانیا باد منبع اصلی تولید برق شد,کنفرانس تغییرات اقلیمی سازمان ملل متحد ۲۰۲۱ |  تغییرات اقلیمی |  انرژی تجدیدپذیر |  علمی | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 در بریتانیا برای اولین بار توربین‌های بادی برق بیشتری از نیروگاه‌های گازی تولید کرده‌اند.
 براساس نتایج پژوهش امپریال کالج لندن، در سه ماه اول سال جاری مسیحی یک سوم برق بریتانیا در مزارع بادی تولید شده است.
 سازمان مدیریت شبکه ملی برق بریتانیا هم گفت که میزان تولید بی‌سابقه انرژی از خورشید در ماه آوریل بی‌سابقه بوده است.
 بریتانیا می‌خواهد تمامی برق تولیدی این کشور تا ۱۲ سال دیگر، سال ۲۰۳۵، کاملا پاکیزه و بدون انتشار گازهای گلخانه‌ای باشد.
 لین استافل، پژوهشگر انرژی در امپریال کالج لندن و نویسنده اصلی این گزارش، گفت: «هنوز موانع زیادی در راه رسیدن به یک شبکه برق عاری از سوخت‌های فسیلی وجود دارد، اما پیشی گرفتن باد از گاز برای اولین بار، گام واقعا بزرگی است.»
 این تحقیق به سفارش موسسه «دی‌ای‌آی» (دراکس الکتریکال اینسایتس) - زیرمجموعه شرکت انرژی دراکس - تهیه شده است.
 بخش عمده انرژی بادی در بریتانیا از «مزارع بادی»، که در دریا نصب شده‌اند، تولید می‌شود. احداث توربین‌های جدید بادی در خشکی عملا از سال ۲۰۱۵ در بریتانیا ممنوع شده است.
 دانشمندان می‌گویند روی آوردن به انرژی های تجدیدپذیر برای مهار آثار تغییر اقلیم حیاتی است. آثار گرمایش به‌وضوح در زمین ظاهر شده. برای مثال پارسال بریتانیا گرمترین سال از زمان شروع ثبت رکوردها را پشت سر گذاشت.
 در بریتانیا نیروگاه‌های خورشیدی و بادی با سرعت زیاد درحال گسترش هستند. در سه ماهه اول ۲۰۲۳، ۴۲ درصد برق بریتانیا از انرژی‌های تجدیدپذیر تولید شد و ۳۳ درصد هم از سوخت‌های فسیلی مثل گاز و زغال.
 اما تحقیقات بی‌سی‌سی نشان داد که میلیاردها پوند پروژه انرژی‌های سبز به دلیل تاخیر در متصل شدن به شبکه برق منتظر راه‌اندازی هستند.
 بعضی از نیروگاه‌های خورشیدی و بادی گاه ده تا پانزده سال در انتظار اتصال به شبکه می‌مانند که دلیل آن کمبود ظرفیت در سامانه برق است.
 به علاوه برق فقط ۱۸ درصد نیازهای انرژی بریتانیا را تامین می‌کند؛ برای مثال گرم کردن ساختمان‌ها، بخش تولیدی و حمل و نقل نیازمند سایر انواع انرژی است.
 درحال حاضر اکثر خانه‌ها در این کشور برای گرم شدن از گاز استفاده می‌کنند اما دولت تلاش دارد دستگاه‌‌های کنونی مثل آب گرم‌کن را با وسایل‌ برقی مثل «پمپ‌های حرارتی» جایگزین کند.
"
334,دانش,کشف میکروب‌هایی که در دمای ۱۵ درجه سانتیگراد پلاستیک‌ می‌خورند,زیست شناسی |  علمی | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 دانشمندان گروهی از میکروب‌ها را شناسایی کرده‌اند که قادر به خوردن پلاستیک در دمای پایین هستند.
 تیمی از پژوهشگران موسسه تحقیقات فدرال سوئیس در حال بررسی میکروب‌ها در جزایر گرینلند، سوالبارد نروژ و سوئیس بودند که متوجه شدند، برخی از آنان می‌توانند پلاستیک را در دمای ۱۵ درجه سانتیگراد تجزیه کنند.
 پیش از این دانشمندان تنها موفق به شناسایی میکروب‌هایی شده بودند که می‌توانستند مواد پلاستیکی را در دمای بالای ۳۰ درجه سانتیگراد تجزیه کنند.
 دانشمندان معتقدند که این تحقیق «بسیار ارزشمند» است و می‌تواند تاثیر زیادی بر بازیافت پلاستیک در آینده داشته باشد.
 تیمی از محققان موسسه فدرال سوئیس از ۳۴ نوع میکروب - ۱۹ نوع باکتری و ۱۵ نوع قارچ - که به مدت یک سال روی قطعات پلاستیکی در مناطق گرینلند، سوالبارد نروژ و ارتفاعات سوییس رشد کرده بودن، نمونه برداری کردند.
 پس از آن دانشمندان به این موجودات کوچک اجازه دادند تا در تاریکی و دمای ۱۵ درجه سانتیگراد در آزمایشگاه رشد کنند تا مشخص شود که می‌توانند پلاستیک را تجزیه کنند یا نه.
 این پلاستیک‌ها شامل پلی اتیلن(تجزیه ناپذیر)، پلی استر و پلی اورتان (تجزیه‌پذیر) پلی بوتیلن ترفتالات و پلی لاکتیک اسید، (دو مواد پلاستیکی تجزیه‌پذیر دیگر) بود.
 در نتیجه مشخص شد که هیچ یک از این میکروب‌ها حتی پس از ۱۲۶ روز رشد، روی پلاستیک قادر به تجزیه پلی اتیلن نبودند.
 با این حال، ۱۹ میکروب قادر به تجزیه پلی استر و پلی اورتان‌ و ۱۷ میکروب قادر به تجزیه پلی بوتیلن ترفتالات و پلی لاکتیک اسید بودند.
 دانشمندان همچنین توانستند دو نوع میکروب که تاکنون نامی از آنها ارائه نشده را شناسایی کنند که می‌توانند تمام پلاستیک‌های آزمایش شده به جز پلی اتیلن را خورده و تجزیه کنند.
"
335,دانش,نقشه روزآمد ژنتیکی برای انعکاس دقیق‌تر جمعیت انسانی تهیه شد,پژوهش پزشکی |  علمی |  بهداشت و درمان | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 دانشمندان نقشه به روز شده‌ای از تمام «دی ان اِی» انسان تهیه کرده‌اند که می‌تواند تحقیقات پزشکی را دگرگون کند.
 اولین نقشه ژنتیکی (ژنوم) انسان، که ۲۰ سال پیش منتشر شد، عمدتا از یک فرد به دست آمده بود بنابراین به خوبی نمایانگر تنوع میان انسان‌ها نیست.
 اما آخرین نسخه از نقشه ژنتیکی انسان به نام «پان‌ژنوم» از اطلاعات ژنتیکی ۴۷ نفر از آفریقا، آسیا، آمریکا و اروپا تهیه شده است.
 امید می‌رود که این نقشه به تولید داروها و درمانهای جدیدی منجر شود که برای طیف خیلی وسیع‌تری از مردم کارساز باشد.
 نتایج این مطالعه در مجله نیچر منتشر شده است.
 دکتر اریک گرین، مدیر موسسه ملی تحقیقات ژنوم انسانی در شهر بِتِزدا در ایالت مریلند آمریکا، می‌گوید که این مطالعه به طور بالقوه می‌تواند تحقیقات پزشکی را دگرگون کند.
 او گفت: «این یک دستاورد علمی فوق‌العاده است. پان‌ژنومی که تنوع جمعیت انسانی را بهتر منعکس کند، به دانشمندان امکان می‌دهد تا درک بهتری از این موضوع داشته باشند که تنوع ژنتیکی چه تاثیری بر سلامت و بیماری می‌گذارد و ما را به سوی آینده‌ای سوق می‌دهد که در آن این علم برای همه مفید باشد.»
 پان‌ژنوم متشکل از ۴۷ نقشه مجزا از افرادی با پیشینه اجداد متفاوت است. امکان ترکیب و مقایسه این نقشه‌ها با ابزارهای نرم افزاری جدید وجود دارد به طوری که به یافتن تفاوت‌های ژنتیکی مهم کمک کند.
 هدف توسعه درمان‌های موثرتر برای تعداد بیشتری از افراد است، اما دانشمندان می‌دانند که این تحقیقات به طور بالقوه می‌تواند مورد استفاده نادرست قرار گیرد.
 پروفسور مُزلیفه حنیفه، از موسسه سَنگِر در نیوکاسل که بخشی از تیم تحقیقاتی نبود، گفت که این علم نباید به اشتباه تفسیر شود.
 «اطلاعات ژنتیکی در مورد تنوع باید مسئولانه استفاده شود، نه اینکه از آن برای ارائه شواهدی مبنی بر تفاوت‌های نژادی - که یک ساختار اجتماعی است - به کار گرفته شود. ما باید بدانیم که این نقشه چه چیزی را نشان می‌دهد و مهمتر از آن، چه چیزی را نشان نمی‌دهد. باید مطمئن شویم که استفاده از این اطلاعات به صورت خیلی سطحی برای اثبات ویژگی‌های کاذب نژادی اتفاق نخواهد افتد.""
 نقشه ژنتیکی انسان تا حد زیادی در سال ۲۰۰۳ تکمیل شد. این نقشه‌ای از مصالح مهم شیمیایی است که دی ان اِی انسان را تشکیل می‌دهند. محققان از این نقشه برای شناسایی ژن‌های دخیل در بیماری‌ها استفاده می‌کنند تا به معالجات بهتری دست پیدا کنند. این به بهبود روش‌های درمان‌ سرطان و توسعه آزمایش‌هایی برای پیش‌بینی شروع بیماری‌های ارثی مانند بیماری هانتینگتون منجر شده است.
 ایراد عمده این است که ۷۰ درصد آن نقشه فقط از یک نفر به دست آمده است: یک مرد آمریکایی با اجداد اروپایی و آفریقایی.
 دکتر کارن میگا از دانشگاه کالیفرنیا در سانتا کروز می‌گوید در نتیجه تفاوت‌های مهم ژنتیکی که در بیماری‌های افراد با پیشینه‌های متفاوت نقش جدی دارند از نظر پنهان می‌ماند.
 «در اختیار داشتن نقشه ژنتیکی به دست آمده از فقط یک انسان، کاملا نمی تواند کل بشریت را منعکس کند. نقشه تازه اما می‌تواند بنیاد تازه‌ای برای جامعه علمی باشد.»
 به گفته دکتر ایوان برنی، معاون مدیر آزمایشگاه زیست شناسی مولکولی اروپا در نزدیکی کمبریج، اگرچه نقشه ژنومی که هم اکنون مورد استفاده محققان است، حاوی مقدار زیادی دی ان ای آفریقایی است، مساله تناقض آمیز این است که جمعیت آفریقا یکی از محروم‌ترین‌هاست.
 «مهمترین مکان در جهان برای به دست آوردن ژنوم، جنوب صحرای آفریقا است. گونه ما از اینجا نشات می‌گیرد و این منطقه‌ای است که بیشترین تنوع ژنتیکی را دارد. بنابراین، یک ژنوم آفریقایی آمریکایی برای نشان دادن این تنوع کافی نیست.»
"
336,دانش,برای اولین بار نوزادی با ژنتیک سه نفر در بریتانیا متولد شد,زیست شناسی |  بریتانیا |  پژوهش پزشکی |  علمی |  بهداشت و درمان | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 نهاد ناظر بر باروری در بریتانیا تایید کرده است که یک نوزاد با ترکیب ژنتیکی سه نفر در این کشور متولد شده‌ است. بیشتر دی‌اِن‌اِی چنین نوزادانی از والدین‌شان و حدود ۰/۱ درصد آن از یک زن اهداکننده (نفر سوم) می‌آید.
 از این فن‌آوری پیشرو برای جلوگیری از تولد کودکان با بیماری‌های کشنده میتوکندری استفاده می‌شود.
 بیماری‌های میتوکندری غیرقابل درمان هستند و می‌توانند طی چند روز یا حتی چند ساعت پس از تولد منجر به مرگ شوند.
 بعضی خانواده‌ها چندین فرزند را به دلیل این بیماری از دست داده‌اند و این روش تنها گزینه آنها برای داشتن فرزند سالم است.
 «کمتر از پنج نوزاد» (بدین گونه) متولد شده‌اند، اما جزئیات بیشتری در این خصوص ارایه نشده است.
 میتوکندری اندامکی است در داخل تقریبا تمام سلول‌های بدن که انرژی مواد مغذی را به انرژی قابل استفاده برای سلول تبدیل می‌کند.
 میتوکندری‌های معیوب نمی‌توانند سوخت سلول را تامین کنند و منجر به آسیب مغزی، تحلیل عضلانی، نارسایی قلبی و کوری می‌شوند.
 بجز هسته، میتوکندری تنها اندامکی در داخل سلول است که دی‌ان‌ای دارد. این دی‌ان‌ای فقط از مادر به ارث می‌رسد بنابراین اختلالات آن هم فقط از مادر منتقل می‌‌شوند.
 بنابراین، در روش موسوم به «انتقال میتوکندری» که نوع خاصی از لقاح آزمایشگاهی یا آی‌وی‌اِف است، دی‌ان‌ای میتوکندری از تخمک یک اهداکننده سالم گرفته می‌شود.
 به این ترتیب کودکانی که محصول این روش هستند، تمام ژن‌های‌شان را از مادر و پدر خودشان به ارث می‌برند جز دی‌ان‌ای میتوکندری که از فرد دیگری گرفته می‌شود و در مجموع درصد بسیار اندکی از ژن‌های نوزاد را تشکیل می‌دهد.
 اثر این دستکاری ژنتیکی دائمی است و دی‌ان‌ای سالم میتوکندری به نسل‌های بعد هم منتقل می‌شود.
 دی‌اِن‌اِی اهداشده فقط بر کار میتوکندری اثر می‌گذارد که عمدتا تولید انرژی برای سلول است و تاثیری بر سایر ویژگی‌ها جسمانی و غیرجسمانی ندارد. به همین دلیل هم نمایندگان پارلمان بریتانیا در سال ۲۰۱۵ به این نتیجه رسیدند که این مقدار اندک دی‌ان‌ای را نمی‌توان «والد سوم» محسوب کرد و برای این روش مجوز قانونی تصویب کردند.
 تحقیقاتی که امکان پذیر بودن این روش را نشان دادند در مرکز پیری و سلامت دانشگاه نیوکسل انجام شدند و در سال ۲۰۱۵ پارلمان بریتانیا منع قانونی آن را برداشت.
 اما اولین نوزادی که تولدش با این روش گزارش شد، در سال ۲۰۱۶ در یک خانواده اردنی بود. پزشکان آمریکایی چون این کار هنوز در آمریکا مجوز قانونی نداشت آن را در مکزیک انجام دادند.
 با اینکه این روش هفت سال پیش در بریتانیا قانونی شد اما خبری درباره انجام آن منتشر نشده بود. اکنون در پاسخ به درخواست روزنامه گاردین بر اساس قانون «آزادی اطلاعات»، اداره لقاح و جنین‌شناسی انسانی بریتانیا (اِچ‌اِف‌ایی‌اِی) تایید کرد که تا ۲۰ آوریل ۲۰۲۳ «کمتر از پنج» نوزاد در این کشور به این روش متولد شده‌اند. این اداره برای جلوگیری از شناسایی خانواده‌ها اعداد دقیقی ارائه نمی‌دهد.
 سارا نورکراس مدیر موسسه پروگرس تراست گفت: «خبر اینکه اکنون شمار کمی از نوزادان با میتوکندری اهدایی در بریتانیا متولد شده‌اند، گام بعدی را رقم می‌زند، که احتمالا روندی آهسته و محتاطانه در ارزیابی و پالایش اهدای میتوکندری خواهد بود.»
 هنوز مشخص نیست استفاده از این روش چقدر موفق بوده است.
 پروفسور رابین لاوِل-بَج، از موسسه تحقیقاتی فرانسیس کریک، گفت: «جالب خواهد بود که ببینیم روش درمانی جایگزینی میتوکندری در عمل چقدر موفق بوده است، آیا نوزادان فاقد بیماری میتوکندریایی هستند و آیا خطر این وجود دارد که بعدها دچار مشکلاتی شوند.»
 از نظر فنی این احتمال وجود دارد که این روش بی‌اثر شود، یعنی میتوکندری‌های معیوبی که به نوزاد منتقل می‌شوند آنقدر تکثیر پیدا کنند که همچنان باعث بروز بیماری شوند.
 تخمین زده‌اند در آینده تا سالی ۱۵۰ نوزاد با استفاده از روش در بریتانیا متولد شوند.
 این روش هنوز از نظر اخلاق پزشکی بحث‌برانگیز و در بسیاری از کشورها ممنوع است و طیف گسترده‌ای از مخالفان از جمله کلیسا را دارد.
"
337,دانش,بحث داغ درباره منع اجاق‌های گازی در آمریکا؛ نیویورک پیشقدم شد,تغییرات اقلیمی |  برداشت انرژی |  وضعیت بد آب و هوایی |  انرژی تجدیدپذیر |  علمی | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 نیویورک این هفته قانونی را برای منع استفاده از گاز طبیعی و سایر سوخت‌های فسیلی در بیشتر ساختمان‌های نوساز وضع کرده است؛ اولین ایالتی که چنین می‌کند.
 این یک پیروزی برای فعالان مبارزه با تغییر اقلیم قلمداد می‌شود، با این حال ممکن است در دادگاه با شکایت صنعت سوخت‌های فسیلی رو برو شود.
 قانون تازه در واقع سیستم‌های گرمایشی و پخت‌وپز در ساختمان‌های تازه را الکتریکی می‌کند. این قانون باید از سال ۲۰۲۶ برای ساختمان‌های حداکثر هفت طبقه و از سال ۲۰۲۹ برای ساختمان‌های بلندتر اجرا شود.
 این مصوبه - که بخشی از بودجه ۲۲۹ میلیارد دلاری ایالت نیویورک است - برای برخی مراکز تولیدی، رستوران‌ها، بیمارستان‌ها و حتی ‌ها استثنا قائل می‌شود.
 کتی هوکل، فرماندار ایالت، گفت که این طرح شامل «۵.۵ میلیارد دلار سرمایه گذاری برای کمک به کاهش بهای انرژی، کاهش تصاعد، و سرمایه‌گذاری در آب و هوای پاکیزه است که علاوه بر بیش از ۳۰ میلیارد دلاری است که این بودجه در زمینه مقابله با تغییر اقلیم تخصیص می‌دهد.»
 منتقدان اما استدلال می‌کنند که تصمیم نیویورک حق انتخاب مشتری را محدود می‌کند و قبض ماهانه را افزایش می‌دهد چون برق در این ایالت در مجموع گرانتر از گاز است.
 تا پیش از این ده‌ها شهر و کانتی (بخش) در سراسر آمریکا ممنوعیت مصرف خانگی گاز را در ساختمان‌های جدید اعمال کرده بودند که جزوی از یک حرکت ملی برای کاهش تصاعد گازهای گلخانه‌ای است.
 شهر نیویورک، سانفرانسیسکو، سن خوزه و سیاتل از جمله شهرهایی هستند که قبلا این سیاست را اتخاذ کرده‌اند.
 اما اعمال آن در سطح ایالتی به معنی پیشرفت قابل توجه یک جنبش ملی برای مقابله با تغییر اقلیم است.
 حدود ۱۱ درصد گازهای گلخانه‌ای در آمریکا از خانه‌ها و کسب‌وکارها متصاعد می‌شود. این رقم برای ایالت نیویورک ۳۰ درصد است.
 حدودا نیمی از برق ایالت نیویورک با سوزاندن گاز طبیعی تولید می‌شود، بنابراین تا زمانی که برق تولیدی پاکیزه نباشد ممنوعیت استفاده از گاز طبیعی (عمدتا متان) در خانه به تنهایی برای مقابله با گرمایش کافی نخواهد بود.
 اما قانونی که در سال ۲۰۱۹ در این ایالت وضع شد خواستار انتقال به انرژی‌های تجدیدپذیر و پاکیزه مثل خورشیدی، بادی و آبی می‌شود. براساس آن قانون این ایالت باید تا سال ۲۰۵۰ میزان تصاعد گازهای گلخانه‌ای خود را به اندازه ۸۵ درصد - نسبت به سال ۱۹۹۰ - کاهش دهد.
 به گفته وزارت انرژی آمریکا ۶۱ درصد خانوارهای این کشور در سال ۲۰۲۰ برای گرم کردن خانه، گرم کردن آب یا آشپزی از گاز طبیعی استفاده کردند. این آخرین سالی است که داده ها برای آن موجود است.
 جنجال بر سر اجاق گازی
 کارشناسان چند سال است که درباره زیان‌های اجاق گازی نه فقط برای تغییر اقلیم بلکه برای سلامتی هشدار می‌دهند. با این حال تلاش برای ممنوعیت آنها به صحنه جدال تازه فرهنگی بدل شده است.
 پیشتر در سال جاری بعد از آنکه یک مقام فدرال گفت که دولت ممکن است اجاق‌های گازی را ممنوع کند، جنجال بر سر آینده مصرف گاز شعله کشید. این مقام فورا حرف خود را پس گرفت و کاخ سفید هم گفت که جو بایدن، رئیس جمهور، از ممنوعیت آن در سطح ملی حمایت نمی‌کند.
 در ماه آوریل دادگاه تجدید نظر منطقه ۹ فدرال آمریکا مقررات سال ۲۰۱۹ اعمال شده از سوی شهر برکلی کالیفرنیا برای منع گاز در خانه‌های جدید را نقض کرد. این رای - که از نظر حقوقی در همه آمریکا الزامی نیست - در پاسخ به شکایت صنعت رستوران‌ صادر شد.
 برکلی اولین شهری بود که چنین مقرراتی وضع می‌کرد.
 در مقابل حداقل ۲۰ ایالت از جمله آریزونا، اوهایو و تگزاس که مجالس آنها در دست جمهوری‌خواهان است قوانین به اصطلاح «بازدارنده» وضع کرده‌اند تا مانع اقدام دولت‌های محلی (مثل شهرداری‌ها) برای منع نصب سیستم‌های گازی در خانه‌ها شوند.
 مخالفان ممنوعیت اجاق گازی در نیویورک آن را مضحک خواندند. رابر اورت، رهبر اقلیت جمهوری‌خواه در سنای ایالتی در بیانیه‌ای با انتقاد از این طرح آن را خلاف قانون اساسی خواند و گفت که «بهای خدمات شهری و قیمت خانه را افزایش می دهد.»
 خطر پنهان آلودگی هوای آشپزخانه
 اجاق‌های گاز موقع پختن غذا علاوه بر دی‌اکسیدکربن، ترکیبات اکسید نیتروژن تولید می‌کنند که با مشکلات تنفسی و بیماری‌های قلبی عروقی مرتبط است.
 براساس مطالعه دانشگاه استانفورد که در ژانویه ۲۰۲۲ منتشر شد سطوح اکسیدهای نیتروژن در آشپزخانه ظرف فقط چند دقیقه آشپزی روی اجاق گاز بدون هواکش از استانداردهای ملی ایالات متحده فراتر می‌رود.
 مطالعه دیگری نشان داد کودکانی که در خانه‌هایی با اجاق گاز زندگی می‌کنند بیشتر در معرض آسم هستند.
 اما این اجاق‌ها وقتی خاموشند هم می‌توانند باعث نشت گاز متان شوند که یک گاز قوی گلخانه‌ای است.
 مطالعه دانشگاه استانفورد نشان داد که هرچند گاز متانِ متصاعد شده از اجاق‌های گاز نسبت به میزان تصاعد بخش صنعت و کشاورزی ناچیز است، اما تاثیر قابل توجهی در گرمایش زمین دارد.
 کارشناسان می‌گویند کاهش تصاعد متان همچنین از میزان اوزون در فضای نزدیک به سطح زمین - یعنی هوایی که تنفس می‌کنیم - کم می‌کند. اوزون یک گاز آلاینده است و برای انسان ضرر دارد.
 متان برخلاف دی‌اکسیدکربن برای مدت نسبتا کوتاهی در اتمسفر باقی می‌ماند، اما تاثیر گرمایشی آن خیلی شدیدتر از دی اکسید کربن است.
 سیستم‌های جایگزین
 خانه‌های جدید به جای سیستم‌های گازی می‌توانند به اجاق‌های القایی (اینداکشن) و سیستم‌های سرمایشی و گرمایشی موسوم به «پمپ حرارتی» مجهز شوند.
 اجاق القایی از طریق سیم‌پیچ مسی، یک میدان الکترومغناطیسی در زیر یک سطح شیشه‌ای-سرامیکی ایجاد می‌کند.
 حرارت فقط زمانی تولید می‌شود که دیگ یا تابه‌ای که کف آن قابلیت قطبی‌سازی مغناطیسی دارد روی این سطح گذاشته شود. قابلمه‌های مسی یا آلومینیومی روی این اجاق‌ها کار نمی‌کنند.
 به نوشته وبسایت «انرژی استار» وابسته به سازمان حفاظت از محیط زیست آمریکا، بازدهی اجاق‌های گازی حدود ۳۲ درصد و بازدهی اجاق‌های الکتریکیِ معمولی که با مقاومت کار می‌کند (بدون کمک میدان مغناطیسی که همه نوع ظروف پخت و پز را داغ می‌کند) ۷۵ تا ۸۰ درصد است.
 به گفته این سازمان بازدهی اجاقی‌های جدیدتر القایی (الکترومغناطیسی) تقریبا ۸۵ درصد است.
 برای گرم یا خنک کردن خانه هم سیستم «پمپ حرارتی» بازدهی خیلی بیشتری از وسایل گازی دارد. این سیستم مثل یخچال است، اما برعکس کار می‌کند.
 درحالی که یخچال از طریق تبخیر و خنک کردن یک مایع، سرد می‌ماند، پمپ حرارتی (heat pump) انرژی حرارتی را از هوای بیرون می‌گیرد و فشرده می‌کند. حرارت سپس با یک رشته سیم پیچ به داخل خانه منتقل می‌شود.
 کارشناسان می گویند که این سیستم‌ها بازدهی زیادی دارند چون برای ایجاد گرما سوخت نمی‌سوزانند. پمپ حرارتی با برق کار می‌کند که اگر با انرژی های تجدیدپذیر تولید شده باشد به خصوص پاکیزه است.
 نصب «پمپ حرارتی» فعلا پرهزینه‌تر از سیستم های سنتی است، اما با توجه به بازدهی بالا مشتری احتمالا پول کمتری برای سوخت می‌پردازد.
 روند جهانی
 درحال حاضر چندین کشور جهان درحال بررسی ممنوعیت سیستم‌های گازی در خانه‌ها هستند یا اجرای چنین طرح‌هایی را شروع کرده‌اند.
 دولت هلند در سال ۲۰۱۸ مقرراتی را برای جلوگیری از نصب این سیستم‌ها معرفی کرد.
 براساس طرح هلند همه ساختمان‌های مسکونی تا سال ۲۰۵۰ باید به سیستم‌های الکتریکی مجهز باشند.
 دولت بریتانیا هم نصب آبگرم کن و بخاری‌های گازی بعد از سال ۲۰۲۵ در خانه‌های جدید را ممنوع کرده است. قصد بریتانیا رسیدن به حالت کربن خنثی تا ۲۰۵۰ است.
 آلمان قصد دارد نصب اکثر سیستم‌های حرارتیِ نفتی و گازی را از سال آینده ممنوع کند.
 در کالیفرنیا هم بیش از ۷۰ شهر و بخش (کانتی) نصب سیستم‌های گازی در ساختمان‌های جدید را ممنوع کرده‌اند یا برای منصرف کردن مردم از نصب آنها می‌کوشند.
 کشورهای دیگری مثل دانمارک و سوئد هم درحال برداشتن گام‌هایی برای کاهش اتکا به گاز طبیعی و انتقال به منابع تجدیدپذیر در این زمینه هستند.
"
338,دانش,گرمایش زمین حیات در لایه گرگ و میش اقیانوس را تهدید می‌کند,طبیعت |  علمی |  حفظ منابع طبیعی | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 تغییر اقلیم ممکن است باعث کاهش شدید آبزیان در عمیقترین بخش‌هایی از اقیانوس که نور خورشید همچنان به آنها می‌رسد شود.
 براساس یک مطالعه تازه گرمایش زمین ممکن است تا پایان قرن جاری آثار حیات در لایه موسوم به «گرگ و میش» را به اندازه ۴۰ درصد کاهش دهد.
 این لایه که از عمق ۲۰۰ متری تا هزار متری قرار دارد آکنده از آبزیان است، اما محققان دریافته‌اند که در دوران‌های گرمتر در تاریخ زمین حاوی ارگانیسم‌های کمتری بوده است.
 در تحقیقاتی تحت هدایت دانشگاه اگزِتِر، دانشمندان دو دوره گرم در گذشته زمین - حدود ۵۰ میلیون سال قبل و ۱۵ میلیون سال قبل - را با معاینه صدف‌های میکروسپکی به جا مانده از آن دوران بررسی کردند.
 آنها دریافتند که ارگانیسم‌های خیلی کمتری در این دو دوره در لایه گرگ و میش وجود داشته است، چون باکتری‌ها با سرعت بیشتری مواد غذایی را تجزیه می‌کردند، در نتیجه غذای کمتری از سطح به این عمق می‌رسید.
 دکتر کاترین کرایتون از دانشگاه اگزتر که سرپرستی این مطالعه را به عهده داشته می‌گوید: «غنا و تنوع زیستیِ لایه گرگ و میش ظرف چند میلیون سال تکامل پیدا کرده، زمانی که آب اقیانوس آنقدر خنک بوده که مثل نوعی یخچال مواد غذایی را برای مدت زمان بیشتری سالم نگاه دارد و شرایط را برای رشد و نمو حیات بهبود بخشد.»
 لایه گرگ و میش، همچنین موسوم به «دیسفوتیک» (دو نور) یک زیستگاه حیاتی برای آبزیان است. این ناحیه تاریک‌تر از آن است که فتوسنتز در آن ممکن باشد اما شمار ماهی‌های موجود در آن از همه لایه‌های دیگر اقیانوس روی هم بیشتر است.
 به گفته موسسه اقیانوس‌شناسی «وودز هول» این لایه همچنین حاوی طیف وسیعی از انواع سایر گونه‌ها شامل میکروب‌ها، پلانکتون و عروس دریایی است.
 به علاوه نقش مهمی به عنوان محل ذخیره کربن دارد و گازهای گرم کننده زمین را از اتمسفر جذب می‌کند.
 دانشمندان آنچه را که ممکن است هم اکنون در لایه گرگ و میش درحال وقوع باشد و آنچه که ممکن است در آینده به دلیل گرمایش روی دهد را شبیه سازی کردند. یافته‌های آنها نشان می‌دهد که ممکن است تغییرات قابل توجهی در آنجا در حال وقوع باشد.
 دکتر کرایتون گفت: «مطالعه ما اولین گام برای درک این مساله است که این زیستگاه اقیانوسی تا چه حد در برابر گرمایش آسیب پذیر است.»
 «اگر به سرعت از تصاعد گازهای گلخانه‌ای کم نکنیم، ممکن است ظرف ۱۵۰ سال به ناپدید شدن یا انقراض بسیاری از آثار حیات در لایه گرگ و میش منجر شود، به طوری که آثار آن تا هزاران سال قابل جبران نباشد.»
 این مقاله در مجله «نیچر کامیونیکشینز» منتشر شده است.
"
339,دانش,یک داروی تازه روند پیشرفت آلزایمر را کند می‌کند,پژوهش پزشکی |  علمی |  بهداشت و درمان | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 محققان می‌گویند که یک داروی تازه در کند کردن روند بیماری آلزایمر موثر بوده است. این دومین دارو برای مقابله با آلزایمر است که در کمتر از یک سال معرفی می‌شود.
 کارشناسان می‌گویند این روند نشان می‌دهد که امکان در دسترس قرار گرفتن داروها برای معالجه این بیماری به زودی ممکن است، چیزی که تا این اواخر «غیرممکن» به نظر می‌رسید.
 شرکت «الی لیلی» گزارش داده است که دارویش به نام «دونانِماب» روند پیشرفت این بیماری را حدودا یک سوم کم می‌کند.
 با این حال دو داوطلب، و احتمالا یک نفر سوم، در نتیجه تورم خطرناک مغز بعد از مصرف این دارو جان باختند.
 دونانماب به همان شیوه «لکانماب» عمل می‌کند؛ داروی دیگری که از سرعت این بیماری می‌کاهد و در زمان معرفی سروصدای زیادی کرد.
 هر دو آنها «آنتی‌بادی‌هایی» شبیه به آنچه بدن ما برای دفع ویروس‌ها تولید می‌کند هستند. اما اینها برای پاکسازی یک ماده چسبناک از مغز به نام «بتا آمیلوئید» طراحی شده‌اند.
 آمیلوئید در فضای میان سلول‌های مغزی انباشته می‌شود؛ جرمی که یکی از نشانه‌های مهم آلزایمر شناخته می‌شود.
 دکتر کت مامِری، محقق ارشد اختلالات ذهنی در بیمارستان ملی عصب‌شناسی و جراحی مغز بریتانیا، گفت: «نبرد برای یافتن معالجاتی که مسیر بیماری آلزایمر را عوض می‌کند بعد از چند دهه درحال تغییر است.»
 «ما اکنون در حال ورود به دوره تغییر مسیر بیماری هستیم، و به طور واقع‌بینانه می‌توانیم امیدوار باشیم فرد مبتلا را با مدیریت طولانی مدت بیماری به جای مراقبت‌های تسکینی و حمایتی معالجه کنیم.»
 جزئیات کامل کارآزمایی‌های شرکت «الی لیلی» هنوز منتشر نشده اما یافته‌های کلیدی آن چنین است:
 با این حال تورم مغزی یک عارضه جانبی شایع در یک سوم این بیماران بود.
 این عارضه در اسکن‌های مغزی تشخیص داده شد اما عمدتا خفیف یا بدون علائم بود. با این حال ۱.۶ درصد داوطلبان دچار تورم خطرناک مغزی شدند. دو مورد مرگ مستقیما به این تورم نسبت داده شد و داوطلب سوم پس از بروز چنین مشکلی جان خود را از دست داد.
 دکتر مارک مینتون، معاون تحقیق و توسعه گروه علوم اعصاب الی لیلی، گفت: «ما از مزایای بالینی بالقوهای که دونانماب ممکن است ارائه دهد دلگرم شده‌ایم، هرچند مانند خیلی از درمان های موثرِ بیماری‌های ناتوان کننده و کشنده، خطرات در ارتباط با این معالجات وجود دارد که ممکن است جدی باشد و جان بیمار را تهدید کند.»
 این شرکت اعلام کرد که روند تایید دونانِماب را برای استفاده در بیمارستان‌ها در چند ماه آینده آغاز خواهد کرد.
 دکتر لیز کولتارد، از دانشگاه بریستول، گفت که این دارو «عوارض جانبی قابل توجهی» دارد و داده های کافی درازمدت در مورد آن وجود ندارد، اما این دارو می‌تواند «به مردم کمک کند تا برای مدت بیشتری بعد از ابتلا به آلزایمر زندگی خوبی داشته باشند.»
 وجود دو دارو که با هدف گرفتن آمیلوئید باعث کند شدن روند بیماری می‌شود، دانشمندان را متقاعد کرده است که پس از دهه‌ها عذاب و ناکامی در مسیر درستی قرار گرفته‌اند.
 پروفسور جان هاردی، از موسسه تحقیقاتی دمانس (خردسودگی) بریتانیا، که پژوهش‌های او ۳۰ سال پیش به ایده هدف قرار دادن آمیلوئید منجر شد، گفت: «این تحول باید هر گونه شک و تردید در مورد رویکرد جاری را برطرف کند. داشتن دو دارو برای رقابت عالی است.»
 دکتر سوزان کولهاس، از مرکز تحقیقات آلزایمر بریتانیا، گفت: «ما اکنون در آستانه اولین نسل از معالجات بیماری آلزایمر قرار داریم، چیزی که خیلی‌ها تا همین یک دهه پیش غیرممکن می‌دانستند.»
 با این حال به نظر می‌رسد این داروها فقط در مراحل خیلی اولیه بیماری - قبل از اینکه مغز بیش از حد آسیب دیده باشد - موثرند.
 و اگر این داروها در بریتانیا تایید شود، همچنان نیازمند انقلابی در نحوه تشخیص بیماری هستیم تا این داروها موثر باشند.
"
340,دانش,بات‌های هوش مصنوعی «ممکن است به زودی از ما سبقت بگیرند»,فن‌آوری |  هوش مصنوعی |  رایانه |  علمی | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 جفری هینتون که از سوی بسیاری پدرخوانده هوش مصنوعی (اِی آی) شناخته می‌شود شغل خود در این رشته را ترک کرده و درباره خطرات فزاینده تحولات تازه در این زمینه هشدار داده است.
 آقای هینتون که ۷۵ سال دارد در بیانیه‌ای که در اختیار نیویورک تایمز گذاشت از شرکت گوگل استعفا داد و گفت او اکنون از کار خود در این رشته پشیمان است.
 او به بی‌بی‌سی گفت برخی از خطرات «بات‌های مکالمه» (چت بات) هوش مصنوعی «خیلی ترسناک است.»
 «تا جایی که من می‌دانم آنها درحال حاضر از ما باهوش‌تر نیستند. اما فکر می‌کنم ممکن است به زودی چنین شود.»
 تحقیقات ممتاز دکتر هینتون در زمینه یادگیری عمیق و شبکه‌های عصبی راه را برای توسعه سیستم‌های کنونی مثل «چت جی‌پی‌تی» هموار کرده است.
 اما این متخصص ذهن‌شناسی و دانشمند علوم کامپیوتر به بی‌بی‌سی گفت که توانایی «بات مکالمه» ممکن است به زودی از حجم اطلاعاتی که ذهن انسان ظرفیت نگهداری آن را دارد فراتر برود.
 «درحال حاضر ما شاهدیم که پدیده‌ای مثل جی‌پی‌تی-۴ در زمینه حجم دانش عمومی از انسان جلو می‌زند، آن هم با فاصله زیاد. از نظر استدلال، آن قدرت را ندارد، اما همین حالا هم استدلال‌های ساده انجام می‌دهد.»
 «و با توجه به سرعت پیشرفت، انتظار داریم که این فناوری با سرعت زیادی قوی‌تر شود. بنابراین جای نگرانی هست.»
 دکتر هینتون در مقاله نیویورک تایمز به «بازیگران بد» که سعی خواهند کرد از هوش مصنوعی برای «مقاصد شرورانه» استفاده کنند اشاره می‌کند.
 او در پاسخ به بی‌بی‌سی برای توضیح بیشتر گفت: «شاید این بدترین سناریوی ممکن باشد، یک کابوس.»
 «برای مثال می‌توانید تصور کنید که یک بازیگر بد مثل پوتین (رهبر روسیه) تصمیم بگیرد که توانایی ایجاد اهدافی فرعی را به ربات‌ها بدهد.»
 او هشدار می‌دهد که این نهایتا ممکن است «باعث ایجاد اهدافی مثل 'من قدرت بیشتری می‌خواهم' شود.»
 او می‌افزاید: «به این نتیجه رسیده‌ام که نوعِ هوشی که درحال توسعه آن هستیم خیلی متفاوت از هوشی است که ما داریم.»
 «ما سیستم‌های بیولوژیکی هستیم و اینها سیستم‌های دیجیتال هستند. فرق بزرگ در مورد سیستم‌های دیجیتال این است که می‌توانید کپی‌های زیادی از یک سیستم با توانایی یکسان داشته باشید.»
 «و همه این کپی‌ها می‌توانند به طور جداگانه آموزش ببینند و فورا دانش خود را با همدیگر به اشتراک بگذارند. مثل این است که ده هزار نفر باشند و وقتی یکی از آنها یک چیز را آموخت، بقیه هم فورا همان چیز را فراگیرند. به این شکل است که این بات‌های مکالمه می‌توانند دانشی خیلی بیش از انسان داشته باشند.»
 دکتر هینتون همچنین گفت که دلایل دیگری برای ترک شغل خود دارد.
 «یکی اینکه ۷۵ سال دارم. پس وقت بازنشستگی است. و دلیل دیگر این است که حرف‌های مثبتی دارم که درباره گوگل بزنم. و وقتی برای گوگل کار نمی‌کنید، اعتبار این حرف‌ها بیشتر می‌شود.»
 او تاکید کرد که نمی‌خواهد از گوگل انتقاد کند و این شرکت عظیم فناوری «خیلی مسئولانه عمل کرده است.»
"
341,دانش,اسپانیا رکوردهای گرما برای ماه آوریل را شکست,تغییرات اقلیمی |  وضعیت بد آب و هوایی |  علمی |  اسپانیا | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 به گفته سازمان هواشناسی اسپانیا این کشور روز پنجشنبه با رسیدن دما به ۳۸.۸ درجه سانتیگراد رکورد تازه گرما در ماه آوریل را ثبت کرده است.
 این دما در فرودگاه کوردوبا، در جنوب اسپانیا، درست بعد از ساعت ۱۵:۰۰ به وقت محلی ثبت شد و تاکنون در ماه آوریل سابقه نداشته است.
 چند روز است که موج گرمای طاقت‌فرسا، با دمایی ۱۰ تا ۱۵ درجه سانتیگراد بالاتر از حالت عادی برای این وقت سال، اسپانیا را فراگرفته است.
 یک توده هوای خیلی داغ از آفریقا، توام با یک سامانه هوایی کم‌تحرک، باعث این موج گرما شده است.
 کایتانو تورز، سخنگوی سازمان هواشناسی اسپانیا، به بی‌بی‌سی گفت: «این عادی نیست. دما امسال کاملا از کنترل خارج شده.»
 ابعاد حرارتی که جنوب اسپانیا در روزهای اخیر تجربه کرده کارشناسان را غافلگیر کرده است.
 مکسیمیلیانو هررا، اقلیم‌شناس، که حسابی توییتری به اسم «دمای شدید» دارد، گفت: «این گرما در اسپانیا واقعا شدید است، بی‌سابقه است، در بعضی جاها رکوردها گاه با اختلاف ۵ درجه سانتیگراد شکسته می‌شود که رویدادی است که فقط چند بار در سراسر جهان اتفاق افتاده.»
 مدارس اجازه یافته‌اند ساعات کار خود را برای پرهیز از بدترین ساعات گرما تغییر دهند. متروی مادرید برای جلوگیری از انتظار زیاد مسافران فاصله حرکت قطارها را کم کرده و انتظار می‌رود استخرهای عمومی یک ماه زودتر از همیشه باز کنند.
 کریستینا لینارِس، محقق در موسسه بهداشتی کارلوس سوم، هشدار داد که این وضعیت به خصوص بر قشر محروم تاثیر منفی خواهد داشت: «فقر عاملی تعیین‌کننده است که توضیح می‌دهد چرا دمای شدید باعث آمار بالاتر مرگ می‌شود.»
 با تغییر اقلیم موج‌های گرما نقاط زیادی را در اطراف جهان تحت تاثیر قرار داده است.
 هرچند بخش‌هایی از بریتانیا در حال حاضر خنک‌تر از میانگین معمول هستند، در بسیاری از مناطق اسپانیا خلاف آن صادق است.
 هواشناسان می‌گویند که ترکیبی از عوامل، علت دمای استثنایی است که این هفته اتفاق افتاده است.
 هوای داغ در شمال آفریقا حرارت را به سوی اروپا می‌راند. یک سامانه پرفشار، به علاوه هوای صاف بر فراز شبه‌جزیره ایبریا، موجب رسیدن نور بیشتر خورشید به سطح زمین شده که آنقدر خشک است که امکان دفع حرارت با تبخیر را ندارد.
 دمای بالا در پی خشک‌سالی طولانی در بسیاری از بخش‌های اسپانیا از راه می‌رسد. ذخایر آبی در حوضه آبریز گوادالکیبیر حالا فقط ۲۵ درصد ظرفیت، آب دارند.
 این دو در کنار هم چشم‌انداز آتش‌سوزی‌های جنگلی زودهنگام را تقویت می‌کند و سازمان هواشناسی هشدار می‌دهد که بخش‌های وسیعی از کشور در معرض چنین خطری خواهند بود.
 اسپانیا در سال ۲۰۲۲ شاهد آتش‌گرفتن گسترده‌ترین نواحی طبیعی در اروپا بود.
 به گفته کارشناسان تغییر اقلیم به احتمال زیاد در این موج گرما نقش دارد.
 سامانتا برگس، از موسسه تغییر اقلیم کوپرنیک، به بی‌بی‌سی نیوز گفت: «می‌دانیم که ۲۰۲۲ دومین سال گرم از زمان ثبت رکوردها در اروپا بود و گرمترین تابستان از زمان ثبت رکوردها را تجربه کرد.»
 «اروپا دارد با سرعتی دو برابر میانگین جهانی گرم می‌شود و از آنجا که گرمایش اینجا شدیدتر است، احتمال وقوع رویدادهای شدید هم بیشتر شده است. این رویدادهای شدید شامل موج‌های گرما می‌شود.»
"
342,دانش,اطلاعات جدید درباره گودال آبی مرموز به عمق نزدیک به ۳۰۰ متر در مکزیک,علمی |  مکزیک | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 دانشمندان گودال آبی عظیم و ژرفی در دریای نزدیک ساحل مکزیکو کشف کرده‌اند.
 گمان بر این است که دومین گودال آبی بزرگ جهان باشد که حدود ۳۰۰ متر عمق دارد.
 این گودال که تامیا نام دارد در بندر چتومال در شبه‌جزیره یوکاتان در جنوب شرقی این کشور و در نزدیکی مرز بلیز قرار دارد.
 گودال‌های آبی حفره‌های عظیمی هستند که زیر آب رفته‌اند که تعدادی از آنها در سراسر جهان تا‌ به ‌امروز یافته و کاوش شده‌اند.
 این گودال آبی عظیم حدود دو سال پیش کشف شد اما جزئیات و اطلاعات مربوط به آن به تازگی در مجله علمی ویژه علوم دریایی به نام فرانتیرز این مارین ‌ساینس منتشر شده است.
 گروهی از پژوهشگران با غواصی در گودال نمونه‌هایی از آب گودال جمع‌آوری کردند و با استفاده از روش ژرفایابی پژواکی اطلاعات بیشتری درباره گودال آبی به‌دست آوردند.
 آنها دریافتند که گودال آبی تامیا دیوار‌های شیب‌داری دارد و دهانه آن فقط ۵ متر زیر سطح آب دریا قرار دارد، منطقه‌ای که در آن دما و میزان شوری آب دریا به‌طور قابل‌ملاحظه‌ای تغییر می‌کند.
 دانشمندان بر این باورند که گودال آبی که به تازگی کشف شده ۲۷۴ متر عمق داشته باشد.
 گودال‌های آبی چشمه‌های زیر‌آبی یا فرو‌چاله یا فرو‌گودال‌های زیر آب هستند و بیشتر آنها از سنگ‌های آهکی تشکیل شده‌اند که می‌تواند بسیار متخلخل باشد یعنی حفره‌ها و سوراخ‌های کوچک فراوانی در آن باشد.
 در گذر زمان و شاید پس از قرن‌ها جریان آب باعث فرسایش سنگ‌های آهکی می‌شود و شکاف‌ها و مجرا‌ها و حفره‌هایی در آنها ایجاد می‌‌کند که باعث ایجاد فضای خالی یا دهانه باز می‌شود.
 هر‌چند هنوز اطلاعات کاملی درباره گودال‌های آبی نداریم اما گمان بر این است که باید مناطقی سرشار از گونه‌های دریایی گیاهی و جانوری باشند.
 چندین گودال آبی تا‌به‌حال کشف و کاوش شده است اما هنوز گودال‌های کشف‌نشده فراوانی وجود دارد.
 عمیق‌ترین گودال آبی کشف‌شده “گودال اژدها” در دریای جنوبی چین است که در سال ۲۰۱۶ کشف و بررسی شد و برآورد می‌شود که حدود ۳۰۰ متر عمق داشته باشد.
"
343,دانش,اولین تلاش بخش خصوصی برای فرود بر ماه احتمالا ناکام مانده است,علمی |  فضا | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 یک شرکت ژاپنی که امیدوار بود اولین فرود بر ماه توسط بخش خصوصی را انجام دهد می‌گوید که این ماموریت احتمالا شکست خورده است.
 ارتباط رادیویی با واحد فرود «هاکوتو-آر» پیش از آنکه بر ماه بنشیند قطع شد.
 مهندسان درحال تحقیق درباره علت این موضوع هستند.
 «هاکوتو-آر» متعلق به شرکت ژاپنی «آی اسپِیس» قرار بود یک ماه نورد را برای اکتشاف رها کند. همچنین قرار بود یک روبات کوچک به اندازه توپ تنیس که یک شرکت اسباب سازی تولید کرده هم رها شود.
 این کاوشگر در ماه دسامبر با یک راکت شرکت «اسپیس اکس» پرتاب شده بود و پنج ماه طول کشید تا به مدار این قمر برسد.
 سیستم پیشران این کاوشگر به‌عمد ضعیف طراحی شده تا سوخت کمی مصرف کند و کم هزینه باشد، به همین دلیل سفرش به مدار ماه پنج ماه طول کشید.
 تاکِشی هاکامادا مدیر «آی اسپِیس» حدود ۲۵ دقیقه بعد از موعد مقرر فرود گفت: «ما تماس با واحد فرود را تایید نکرده‌ایم.»
 او افزود: «فرض ما این است که مراحل فرود بر سطح ماه کامل نشده.»
 فرود قرار بود روز سه‌شنبه در حدود ساعت ۱۶:۴۰ به‌ وقت گرینویچ انجام شود. ارسال داده از نزدیک شدن به ماه تا زمانی که کاوشگر به ۸۹ متری سطح آن رسیده بود همچنان برقرار بود.
 ارتفاع واحد فرود کمی بیش از دو متر و وزن آن ۳۴۰ کیلوگرم بود که در مقایسه با کاوشگرهای معمولا ماه کوچک است.
 کاوشگر در مداری به ارتفاع صد کیلومتر از سطح ماه با سرعت شش هزار کیلومتر در ساعت در حرکت بود و قرار بود طی مانورهایی یک ساعته روی سطح بنشیند.
 هاکوتو-آر قرار بود بعد از فرود در نقطه‌ای در نیمکره شمالی ماه دو ماه‌نورد را برای تحلیل خاک، زمین‌شناسی و اتمسفر قمر زمین مستقر کند. یکی از اینها را شرکت اسباب‌بازی سازی «تومی» (TOMY) ساخته است.
 آمریکا، روسیه و چین تنها کشورهایی هستند که از طریق سازمان‌های فضایی خود توانسته‌اند روبات‌هایی را بر سطح ماه فرود آورند.
 هدف اصلی این ماموریت بررسی عملی بودن پرتاب‌های تجاری به سطح ماه بود. این اولین مورد از یک رشته آزمایش است که «آی اسپیس» امیدوار است طی سال‌های آینده انجام دهد به طوری که هر بار پیچیدگی بیشتری داشته باشد.
 هدف نهایی این شرکت ارائه خدمات تجاری برای حضور قابل دوام انسان بر سطح ماه، مثل ارسال تجهیزات معدنکاری و تولید سوخت موشک به آنجاست.
 دکتر آدام بِیکر، مدیر یک شرکت مشاوره فضایی به نام «راکت اینجینیرینگ» که در این پروژه شرکت نداشته گفت که موفقیت این ماموریت می‌توانست «گام بزرگی» در حضور بخش خصوصی در اکتشافات فضایی باشد.
 او افزود: «اگر نسبتا ارزان و قابل تکرار باشد، راه را برای همه کسانی که می‌خواهند با پرداخت پول چیزی را بر سطح ماه فرود آورند باز خواهد کرد.»
"
344,دانش,فضانوردان در فضا چه می‌خورند و چگونه؟,علمی |  فضا |  غذا | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 از وقتی ناسا مدل جدید لباسی که قرار است فضانوردان در سفر آینده به ماه در سال ۲۰۲۵ به تن کنند را رونمایی کرد، شور و هیجان زیادی درباره سفرهای فضایی ایجادشده است.
 لباسی که فضانوردان آمریکایی به تن می‌کنند از سال ۱۹۸۱ تاکنون هیچ‌وقت طراحی مجدد نشده است. این مدل جدید برای فضانوردان زن، لباس راحت‌تری خواهد بود و اگر با تولید آن موافقت شود برای عملیات آرتمیس سه که اولین فرود روی ماه بعد از ۵ دهه خواهد بود، بر تن فضانوردان خواهد بود.
 در کنار هیجانی که درباره لباس فضانوردان به وجود آمده، سؤال‌های زیادی برای مردم درباره جنبه‌های دیگر زندگی در فضا ایجادشده است. مثلاً اینکه کارهای ساده‌ای چون غذا خوردن را چطور می‌توان در فضا انجام داد؟
 بی‌بی‌سی به سراغ نیکول استات که یک فضانورد بازنشسته است رفته است تا جواب بعضی از این سؤال‌ها را پیدا کند:
 خانم استات می‌گوید در طول دوره کاری طولانی‌اش به‌عنوان فضانورد، در دو عملیات و روی‌هم ۱۰۰ روز در فضا و در پایگاه بین‌المللی فضایی بوده است و در تمام این مدت فقط با کمک غذاهای مخصوص از قبل آماده‌شده زنده مانده است. او می‌گوید «در این مدت همه‌اش به پیتزا فکر می‌کردم.»
 او درحالی‌که لب‌هایش را خیس می‌کند می‌گوید: «دلم برای یک برش پیتزا با نان ترد و پنیر آب‌شده و سس گرم رویش لک‌زده بود.»
 منو غذای فضانوردان باید به شکلی تغییر پیدا کند که با محیط بدون جاذبه تطابق داشته باشد به همین دلیل در این منو نان وجود ندارد چون خرده‌های آن در فضا شناور می‌شود اما به‌جای آن ترتیلا (نان مکزیکی) گذاشته‌شده که خرده ایجاد نمی‌کند.
 خانم استات می‌گوید برای صبحانه می‌توانستید نیمروی هم زده‌شده بخورید. اگر می‌خواستید می‌توانستید چیزی شبیه املت هم بخورید.
 پایگاه بین‌المللی فضایی (آی اس اس) تیمی ۴ نفری دارد که از کشورهای مختلف هستند و استات به ما میگوید فضانوردان گاهی مثل بچه‌ها در مدرسه خوراکی خود را باهم عوض میکردند.
 استات میگوید: «ناهار معمولاً مخلوطی از سوپ ها بود. بازهم میتوانستید هر چه میخواستید را در نان تردیلا بگذارید. محبوب‌ترین شام من یک‌جور خوراک کاری ژاپنی بود که خیلی دوست داشتم.»
 در پایگاه فضایی بین‌المللی (آی اس اس) هیچ بشقاب و کاسه‌ای وجود ندارد چون همه‌چیز شناور است.
 غذایی که فضانوردان می‌خورند بسیار فن‌آوری شده است تا وزن آن کم شود. آب غذاها از آن‌ها بیرون کشیده می‌شود. فضانوردان کمی قبل از خوردن غذا با استفاده از مخزن آب سرد یا آب گرم به آن آب اضافه می‌کنند.
 غذاها در یک بسته‌بندی مخصوص هستند که فضانوردان آن بسته‌بندی را مثل بشقاب استفاده می‌کنند و با یک قاشق مخصوص از آن غذا می‌خورند.
 خانم استات توضیح می‌دهد: «با یک قاشق دسته‌بلند برنج را به سمت خوراک کاری می‌کشید و بعد یک قاشق برنج و کاری آماده و شناور دارید.»
 خوردن غذایی که شناور است باید کار سختی باشد. استات چطور از پس آن برمی‌آمد؟
 او می‌گوید: «غذاهای شناور خیلی جالب و سرگرم‌کننده‌اند. پرت کردن غذا به همدیگر یا مثلاً خوردنشان درحالی‌که در هوا معلق‌اند، همه کارهایی بودند که انجام دادنشان خیلی مفرح بود.»
 طبعاً فضانوردان مقداری آب از زمین همراه خود می برند اما بقیه آب به شکل بازیافتی تأمین می‌شود.
 آب حاصل از پس آمد سلول‌های سوختی شاتل فضایی، رطوبت موجود در هوا و حتی ادرار از منابع تأمین آب هستند.
 ممکن است به نظر ما مشمئزکننده برسد اما ناسا ادعا می‌کند این آب از آبی که بیشتر ما در روی زمین مصرف می‌کنیم، تمیزتر است.
 البته جنبه مهم دیگری درباره غذایی که فضانوردان مصرف می‌کنند وجود دارد و آن ارزش غذایی و مواد مغذی موجود در آن است.
 داشتن یک رژیم غذایی متعادل در فضا می‌تواند تأثیرات شدیدی که سفر فضایی بر بدن انسان دارد را تا حد تعدیل کند.
 اسکات اسمیت، متخصص تغذیه ارشد ناسا توضیح می‌دهد: «بدن ما در فضا وارد روند پیری سریع‌تری می‌شود.» و به دنبال آن عوارضی چون از دست دادن وزن و تراکم استخوانی ایجاد می‌شود.
 او ادامه می‌دهد: ما متوجه شده‌ایم که افراد در طول پرواز وزن از دست می‌دهند. گمان می‌کنیم دلیلش این است که غذا نمی‌تواند به‌درستی و آن‌طور که وقتی روی زمین هستیم در شکم جا بگیرد. شکم به اشتباه و قبل از آنکه شما واقعاً سیر شده باشید به مغز پیغام می‌فرستد که سیرشده‌اید. ما برای مطالعه بیشتر روی این موضوع یک اپلیکیشن روی آی پد در اختیار فضانوردان گذاشته‌ایم تا آن‌ها داده‌های خود را روی آن ثبت کنند. مشکل دیگری که برای سلامت ایجاد می‌شود از دست دادن استخوان‌ها است.
 از دست دادن توده استخوانی در پرواز فضایی ۱۰ برابر بیشتر از کاهش تراکم استخوانی در زنان پس از دوران یائسگی است.
 به همین دلیل رژیم غذایی حاوی مقدار مناسبی از ریزمغذی‌ها، کربوهیدرات‌ها، پروتئین‌ها، ویتامین‌ها و مواد معدنی برای سلامت فیزیکی فضانوردان بسیار اهمیت دارد اما اسمیت اضافه می‌کند این عوامل در حفظ سلامت روانی آن‌ها هم بسیار نقش مهمی دارند.
 «هر بار که موشکی به فضا و به سمت پایگاه فضایی می‌رود ما همراه آن بسته های کوچک میوه و سبزی‌های تازه، سیب، پرتقال، فلفل دلمه‌ای و توت‌های های قرمز برای فضانوردان می‌فرستیم. این میوه‌ها و سبزی‌ها زیاد در فضا دوام نمی‌آورند اما از جهت روانی تأثیر مثبتی روی آن‌ها دارند.»
 آقای اسمیت می‌گوید درمجموع غذای فضایی خیلی بهتر از آن چیزی است که اغلب مردم تصور می‌کنند و استات هم با این نظر موافق است. خانم استات می‌گوید: «من یادم نمی‌آید هیچ‌وقت حوصله‌ام از غذایی که داشتیم سر رفته باشد.»
 معمولاً اعضای خانواده فضانوردان در دوران عملیات تکمیلی مشتاقانه برای آن‌ها بسته‌های غذا می‌فرستند. همسر استات یک‌بار برایش از لندن شکلات تلخ با روکش آب‌نباتی فرستاد. بعضی دیگر از همکاران استات شراب و یا ماهی سالمون دریافت می‌کردند و آن‌ها را با بقیه گروه تقسیم می‌کردند. اگر فضانوردی به‌شدت دلش برای غذایی تنگ می‌شد می‌توانست امیدوار باشد که به‌محض قدم گذاشتن به زمین به آن خواهد رسید. مثل فضانورد روسی آلکسی اووچنین بعد از سفر فضایی‌اش در سال ۲۰۱۶ در لحظه ورود با هندوانه مورد استقبال قرار گرفت.
 ناسا در حال کار روی سیستم غذایی جدیدی برای سفرهای فضایی آینده است. ناسا در یک پروژه مشترک با آژانش فضایی کانادا همکاری می‌کند. این پروژه چالش غذا در اعماق فضا نام دارد.
 آقای استات می‌گوید: «فکر می‌کنم پیشرفت‌های زیادی پیش روداریم.» او گمان می‌کند غذاهای آینده فضانوردان به شکل قرص و یا حجم‌های کوچک اسفنج مانند باشد که با اضافه کردن کمی آب برای خوردن آماده می‌شوند.
 بیشتر بخوانید:
"
345,دانش,ابراز نگرانی دانشمندان از افزایش سریع دمای اقیانوس‌ها,تغییرات اقلیمی |  وضعیت بد آب و هوایی |  علمی | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 افزایش سریع دمای اقیانوس‌ها زنگ خطر را برای دانشمندانی که نگرانند به گرمایش بیشتر زمین دامن بزند به صدا در آورده است.
 میانگین دمای سطح دریاهای جهان در ماه جاری یک رکورد تازه ثبت کرد. این دما تاکنون به این سرعت و به این اندازه بالا نرفته بود.
 دانشمندان کاملا متوجه دلیل این پدیده نمی‌شوند.
 اما آنها نگرانند که این روند در کنار سایر رویدادهای آب و هوایی باعث شود دمای زمین تا پایان سال آینده به سطح نگران کننده‌ای برسد.
 کارشناسان بر این باورند که یک رویداد «ال نینیو» - که باعث گرمتر شدن اقیانوس‌ها می‌شود - در ماه‌های آینده ظاهر خواهد شد.
 گرم شدن آب اقیانوس‌ها می‌تواند به مرگ آبزیان، رویدادهای شدید آب و هوایی بیشتر و بالا آمدن سطح دریاها منجر شود. آب گرمتر همچنین ظرفیت کمتری برای جذب گازهای گلخانه‌ای خواهد داشت.
 اما یک مطالعه مهم تازه که هفته پیش بدون سروصدا منتشر شد روی یک تحول نگران کننده انگشت می‌گذارد.
 براساس این مطالعه در ۱۵ سال گذشته، حرارت انباشته زمین ۵۰ درصد بالا رفته و بیشتر این گرمای اضافه جذب اقیانوس‌ها شده است.
 این تحول عواقب واقعی داشته - یعنی نه فقط دمای کلی اقیانوس‌ها در ماه آوریل به رکورد تازه‌ای رسیده، بلکه در برخی مناطق اختلاف این دما با میانگین درازمدت فوق‌العاده زیاد بوده.
 در ماه مارس دمای سطح دریا در اطراف ساحل شرقی آمریکای شمالی ۱۳.۸ درجه سانتیگراد بالاتر از میانگین ۱۹۸۱-۲۰۱۱ بود.
 کارینا فون شوکمن، اقیانوس‌شناس در گروه تحقیقاتی «مرکاتور اوشن اینترنشنال» و نویسنده اصلی این مطالعه گفت: «هنوز به خوبی روشن نیست که چرا تغییری به این سرعت و در این ابعاد بزرگ درحال وقوع است.»
 «ما در ۱۵ سال گذشته میزان حرارت در سیستم اقلیمی زمین را دو برابر کرده‌ایم. نمی‌خواهم بگویم که این تغییر اقلیم است یا نوسان‌های طبیعی یا ترکیبی از این دو، چون هنوز نمی‌دانیم. اما شاهد این تغییر هستیم.»
 جالب اینکه یک عامل نفوذ که ممکن است باعث ورود دمای بیشتر به اقیانوس‌ها شده باشد، کاهش آلودگی صنعت کشتیرانی است.
 در سال ۲۰۲۰، سازمان بین‌المللی دریانوردی مقرراتی را برای کاهش محتوی سولفورِ سوختی که کشتی‌ها می‌سوزانند تعیین کرد.
 این تاثیر سریعی داشته و میزان ذرات ریز معلق (اروسول) در اتمسفر را کاهش داده است.
 اما این ذرات آلاینده همچنین می‌توانند باعث انعکاس و برگرداندن نور خورشید به فضا شوند، بنابراین حذف آنها ممکن است باعث ورود نور و گرمای بیشتر به اقیانوس‌ها شده باشد.
 یک عامل مهم دیگر که باعث نگرانی دانشمندان شده پدیده آب و هوایی موسوم به «نوسان جنوبی ال نینیو» است.
 در سه سال اخیر این رویداد طبیعی در یک مرحله خنک‌تر به نام «لا نینیا» قرار داشت و دمای سیاره را مهار کرد.
 اما محققان اکنون معتقدند که یک ال نینیوی قوی - گرم کننده - درحال شکل‌گیری است که عواقب قابل توجهی برای جهان خواهد داشت.
 هیو مکدوگال از اداره هواشناسی استرالیا گفت: «مدل سازمان هواشناسی استرالیا احتمال وقوع ال نینیو را بالا پیشبینی می‌کند. و جهت تغییرات هم به این سو بوده است و همه مدل‌های اقلیمی هم در همین جهت بوده‌اند.»
 آقای مکدوگال خواستار احتیاط شد چون پیشبینی‌ها در این وقت سال کمتر قابل اعتماد است. سایر محققان با جرات بیشتری این احتمال را پیشبینی می‌کنند.
 همین حال یک ال نینیو ساحلی در سواحل پرو و اکوادور شکل گرفته و کارشناسان معتقدند این به یک ال نینیوی قوی با پیامدهایی برای دمای جهانی بدل خواهد شد.
 دکتر جوزف لودشر، از موسسه تحقیقات آب و هوای پوتسدام، گفت: «اگر یک ال نینیو تازه ورای شرایط جاری شکل بگیرد، احتمالا گرمایشی به میزان ۰.۲ تا ۰.۲۵ درجه سانتیگراد در جهان خواهیم داشت.»
 «تاثیر ال نینیو بر دما چند ماه بعد از اوج این پدیده ظاهر خواهد شد، بنابراین سال ۲۰۲۴ احتمالا گرم‌ترین سال تاریخ خواهد بود... و ممکن است به هوایی که ۱.۵ درجه سانتیگراد بالاتر از دوران ماقبل صنعتی است نزدیک شویم و شاید هم موقتا از آن عبور کنیم.""
 دما اکنون ۱.۱ درجه سانتیگراد بالاتر از شروع دوران صنعتی است.
 ال نینیو احتمالا الگوهای آب و هوایی را در سراسر جهان مختل خواهد کرد، مانسون (بارش های موسمی) را تضعیف می‌کند و با خطر آتش‌سوزی‌های جنگلی بیشتری در استرالیا همراه است.
 اما نگرانی‌های اساسی‌تری وجود دارد که با گرمتر شدن اقیانوس، توانایی آن برای جذب انرژی اضافی کمتر خواهد شد.
 در نتیجه ممکن است که اقیانوس شروع به دفع این گرمای انباشه شده در خود کند.
 شماری از متخصصانی که برای این گزارش با آنها تماس گرفتیم، مایل نبودند به طور علنی درباره پیامدهای این وضع بگویند.
 یکی از آنها گفت که «شدیدا نگران و کاملا مضطرب"" است.
 برخی تحقیقات نشان داده‌ که گرمایش روندی جهشی پیدا کرده است، به طوری که در طول یک دوره چند ساله تغییر کمی اتفاق می‌افتد و بعد - در ارتباطی تنگاتنگ با ال نینیو - جهش‌های ناگهانی و پله پله را تجربه می‌کند.
 به گفته کارینا فون شوکمن در این سناریو روزنه نویدبخشی وجود دارد. ممکن است پس از فروکش کردن ال نینیو، دما دوباره کاهش یابد.
 او به بی‌بی‌سی نیوز گفت: «ما هنوز پنجره‌ فرصتی برای عمل کردن داریم و باید از آن برای کاهش این عواقب استفاده کنیم.»
"
346,دانش,توصیه‌های تازه برای پیشگیری از آلرژی غذایی در کودکان,سلامت |  پژوهش پزشکی |  علمی |  رژیم غذایی |  بهداشت و درمان | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 در دهه‌های اخیر بیماری‌های حساسیتی یا آلرژی مانند انواع حساسیت‌های پوستی، ریوی و گوارشی، در سرتاسر جهان بخصوص در محیط‌های شهری ‌و مناطق توسعه ‌یافته، افزایش محسوسی داشته و در بعضی جوامع غربی تا ۳۰ درصد می‌رسد.
 در این میان، حساسیت به مواد غذایی متداول مانند شیر‌گاو، تخم‌مرغ، برخی خشکبار، گندم و سویا، ماهی و غذاهای دریایی، در تغذیه مناسب کودکان مشکل ایجاد می‌کنند.
 بسیاری از خوردنی‌هایی که به دلیل ایجاد آلرژی در لیست حساسیت‌زا‌های شایع قرار گرفته‌اند، جزو رژیم اصلی روزانه هستند و در بسیاری از فراورده‌های خوراکی ممکن است یافت شوند.
 بنابراین،‌ حذف این مواد از رژیم تغذیه کودکانِ، علاوه بر محرومیت از چنین منبع مهم غذایی، در عمل گاهی بسیار مشکل است، بخصوص که حتی مقادیر بسیار جزیی مواد ممکن است باعث واکنش‌ وخیم در کودکان با آلرژی شدید شوند. برای مثال بدلیل شیوع بالای آلرژی شدید به بادام زمینی در ایالات متحده، بردن خوراکی‌های حاوی بادام‌زمینی به بسیاری از مدارس ممنوع است.
 آلرژی واکنش بیش از حد سیستم ایمنی‌ست به موادی که معمولا بی‌ضررند مانند گردهٔ گیاهان یا پروتئین‌های تخم‌مرغ، شیر و بادام زمینی.
 در روند ایجاد آلرژی، سیستم ایمنی به دلایلی که کاملا شناخته نشده، ابتدا به یک مادهٔ بی‌ضرر، مانند آلبومین سفیدهٔ تخم مرغ حساس می‌شود و بر ضد آن نوعی پادتن (آنتی‌بادی) بنام «ایمونوگلوبولین ئی» می‌سازد.‌
 پادتن‌ها را معمولا سلول‌های ایمنی برای خنثی‌ کردن عوامل بیماری‌زا و مضر مانند ویروس‌ یا سموم تولید می‌کنند.
 اما در آلرژی‌، سیستم ایمنی، ایمونوگلوبولین ئی را به اشتباه بر ضد موادی می‌سازد که معمولا بی‌ضرر‌ند، مانند پروتئین‌های غذایی یا شورهٔ پوست حیوانات خانگی.
 فردی که مقدار زیادی از این نوع پادتن را در بدن خود دارد، در مواجهه با ماده‌ای که قبلا به آن حساس شده، مثلا در اثر استنشاق گردهٔ گیاهان، تماس پوست با یک محصول آرایشی، خوردن تخم‌مرغ یا نیش زنبور دچار واکنش بیش از حد ایمنی می‌شود که به آن آلرژی و یا واکنش حساسیتی می‌گوییم.
 در طی این واکنش، ایمونوگلوبولین ئی به ماده‌ای که بدن به آن حساس شده مثلا آلبومین تخم‌مرغ یا پروتئین‌های شیرگاو می‌چسبد و موجب آزاد شدن موادی مانند هیستامین از سلول‌های ایمنی می‌شود. این مواد ایجاد التهاب می‌کنند و باعث تورم، گشادی عروق، تنگی راههای هوایی و در موارد شدید شوک آنافیلاکتیک می‌شوند.
 آلرژی به عوامل گوناگونی نسبت داده می‌شود، زمینهٔ ژنتیکی (مثلا مشکلات پوستی مانند اگزما)، عوامل محیطی (مثل آلودگی هوا) و همینطور خواص بعضی مواد آلرژی‌زا.
 فرضیه‌های گوناگونی هم در این باره مطرح شده، از جمله افزایش حساسیت سیستم ایمنی بدلیل کاهش ابتلا به عفونت‌های خردسالی، تغییر ترکیب طبیعی میکروب‌های روده و پوست و غذاهای فرآوری شده، شوینده‌های شیمیایی و آنزیمی و برخی کرم‌های پوست.
 از آنجایی که بسیاری از آلرژی‌های غذایی در سال‌های ابتدایی زندگی بروز می‌کنند، توصیه‌های پزشکی پیشین تاکید بر حذف مواد غذایی آلرژی‌زا داشتند، یعنی حذف خوردنی‌هایی مثل تخم مرغ یا بادام زمینی بخصوص در صورت وجود زمینه اگزما، تا دو سه سالگی.
 تا ده سال قبل، هنوز نظر بر این بود که چون دستگاه ایمنی نوزادان تکامل نیافته، بیشتر مستعد حساسیت هستند.
 اما مطالعات ایمنی‌شناسی جدید نشان داده‌اند که دستگاه گوارش (بخصوص میکروب‌های گوارشی یا میکروبیاتا) نقش مهمی در آموزش دستگاه ایمنی دارد تا بتواند با عوامل بیرونی سازگار شود و مواد خوراکی را بهتر تحمل کند.
 در ‌واقع سال‌هاست که از این قابلیت دستگاه گوارشی در حساسیت‌زدایی، در درمان آلرژی‌ها استفاده شده است، با تغذیه تدریجی فردِ دچار حساسیت با مقادیر فزایندهٔ مادهٔ حساسیت‌زا.
 رویکرد جدید تا حد زیادی از یافته‌های تحقیقات در باره حساسیت کودکان به بادام زمینی، یکی از شایع‌ترین حساسیت‌های خوراکی در کودکان در کشورهای شمال جهانی) به دست آمده‌اند از جمله مطالعه معروف به «یادگیری زودهنگام با بادام‌زمینی» که در سال ۲۰۱۵ درانگلستان منتشر شد.
 این مطالعه نشان داد وقتی تغذیه با فراوردهٔ بادام‌‌زمینی (کرهٔ بادام‌زمینی رقیق) در شیرخواران با ریسک بالای حساسیت، بین ۴ تا ۱۱ ماهگی آغاز شود، احتمال ابتلای آنها به آلرژی ۵ برابر کمتر از کودکانی است که بادام‌زمینی تا دو سه سالگی از تغذیه‌شان حذف می‌شود.
 بعلاوه، این مطالعه نشان داد شروع زودهنگام تغذیه (پس از ۴ ماهگی) نه فقط احتمال آلرژی به بادام زمینی را افزایش نداد، بلکه حتی در کودکان با زمینهٔ حساسیتی هم از بروز آن در آینده کاست.
 این تحقیق با مطالعات گوناگونی دنبال شد، از جمله در کشورهای اسکاندیناوی و ژاپن که همگی نتایج مشابهی داشتند، تغذیه زودهنگام (۴ تا ۶ ماهگی) در کاهش بروز حساسیت به بادام‌زمینی، تخم‌مرغ، شیر‌گاو و گندم موثر بود.
 اینکه بسیاری از حساسیت‌های غذایی در واقع در ماه‌های اول زندگی ایجاد می‌شوند، اهمیت شروع زودهنگام تغذیه را با این مواد (بصورت پوره رقیق شده با آب) نمایان‌تر می‌کند. علاوه بر این، برخی مطالعات نشان می‌دهند شروع تغذیه زودهنگام با مواد حساسیت‌زا حتی در شیرخواران بدون زمینه حساسیتی هم احتمال ابتلا به آلرژی را در آینده کمتر می‌کند.
 این شواهد را اضافه کنیم به اینکه آلرژی‌هایی مثل حساسیت به بادام زمینی در کشورهایی مانند اسرائیل که فرآورده‌های بادام‌زمینی از سنین پایین جزء تغذیه کودکان است، از کشورهای غربی بمراتب کمتر است.
 با بررسی نتایج تحقیقات جدید، نهادها و سازمان‌های تخصصی بهداشت و سلامت در آمریکا، کانادا، اروپا و استرالیا پیشنهاد‌ها و توصیه‌نامه‌های تازه‌ای برای شروع زودهنگام تغذیه با مواد‌ غذایی آلرژی‌زا منتشر کرده‌اند.
 نتایج کلی مطالعات نشان می‌دهند که نه فقط تغدیه زودهنگام بروز واکنش شدید حساسیتی را در شیرخواران افزایش نمی‌دهد بلکه کاهش قابل‌توجهی هم می‌دهد. علاوه بر این، شروع زودهنگام مواد غذایی حساسیت‌زا، حتی در اطفال دچار اگزما، با افزایش واکنش آلرژیک شدید همراه نیست.
 یادآوری مهم: زمان شروع، شکل، مقدار و دفعات تغذیه، بخصوص در صورت وجود زمینه مشخص حساسیتی، حتما باید با توصیه و زیر نظر متخصص باشد تا در صورت بروز علائم، تغذیه قطع و کمک و مشاورهٔ پزشکی گرفته شود.
 بیشتر بخوانید:
"
347,دانش,استارشیپ اسپیس ایکس؛ انفجار موشک بزرگ ایلان ماسک در پرتاب آزمایشی,علمی |  فضا | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 موشک استارشیپ شرکت اسپیس ایکس، متعلق به ایلان ماسک، سرانجام روز پنجشنبه از پایگاهی در تگزاس با موفقیت پرتاب شد، اما مدت کوتاهی پس از پرتاب در آسمان منفجر شد.
 پیش از پرتاب، یک بار هنگامی که تنها دو ثانیه به زمان پرتاب باقی مانده بود، مدیر پرواز دستور توقف آن را داد.
 دو دقیقه بعد اجازه پرتاب داده شد و موشک با موفقیت از زمین به پرواز در آمد.
 غرش ۳۳ موتور قوی رانه کمکی (بوستر) موشک، به نام سوپر هوی، صدای بسیار بلندی به پا کرد.
 اما مدت کوتاهی پس از پرتاب موشک، رانه کمکی آن برخلاف برنامه‌ریزی جدا نشد و پس از مدت کوتاهی استارشیپ در آسمان منفجر شد.
 شرکت اسپیس ایکس این انفجار را «جداسازی سریع و برنامه‌ریزی‌نشده قطعات» توصیف کرده است.
 ایلان ماسک، بنیانگذار شرکت، از تجربه امروز به عنوان یک «پرتاب آزمایشی هیجان‌انگیز» استقبال کرده و گفته در ماه‌های آینده پرتاب دیگری انجام خواهد گرفت.
 پرتاب امروز استارشیپ دومین تلاش برای پرتاب این موشک در هفته جاری بود. روز دوشنبه یک پرتاب برنامه‌ریزی‌شده به دلیل مشکلی فنی به تعویق افتاد.
 مهندسان اسپیس ایکس هم می‌گویند که این پرتاب را موفقیت‌آمیز ارزیابی می‌کنند، چرا که مایل هستند تا «زود به زود و متناوب» آزمایش کنند و ترسی از شکست ندارند.
 ایلان ماسک پیش از پرتاب استارشیپ سعی کرده بود انتظارات را مهار کند و گفت نفس اینکه این موشک بدون نابود کردن سکوی پرتاب از زمین برخیزد موفقیت محسوب خواهد شد.
 در عمل هم همین اتفاق افتاد و موشک استارشیپ بدون مشکل از زمین برخاست، اما ظرف حدود یک دقیقه روشن شد که پروازش مطابق برنامه پیش نمی‌رود.
 هدف ماموریت این بود که استارشیپ یک دور تقریبا کامل دور زمین بزند و بعد دویست کیلومتر بالاتر از هاوایی در اقیانوس آرام سقوط کند.
 تکه بالایی استارشیپ، همچنین موسوم به شیپ، قبلا پروازهای کوتاه انجام داده بود، اما این اولین بار بود که با بخش تحتانی پرتاب می‌شد. تکه تحتانی حاوی سی و یک موتور «رپتور» همچنین به «سوپر هِوی» معروف است.
 انتظار نمی‌رفت که این سفینه قابل بازیابی باشد. با این حال این هدف در درازمدت دنبال می‌شود که هر دو تکه استارشیپ در آینده مجددا قابل استفاده باشند که اگرعملی شود یک انقلاب خواهد بود.
 به گفته جاناتان آموس، خبرنگار علمی بی بی سی، استارشیپ به طور بالقوه باید امکان انتقال بیش از صد تن بار در هر پرواز را داشته باشد. این در ترکیب با هزینه کم عملیات – به طور اصولی فقط هزینه سوخت – باید درها را به روی آینده‌ای هیجان انگیز بگشاید.
 این سفینه ابتدا برای استقرار هزاران ماهواره دیگر شبکه اینترنت ماهواره‌ای «استارلینک» به کار گرفته خواهد شد.
 اما بعد از اطمینان از ایمنی کامل، امکان انتقال انسان به فضا با آن فراهم خواهد شد.
 یکی از این پرتاب‌ها قرار است به مدار ماه باشد. براساس این پروژه به نام «دیر مون» یوساکو مائه‌زاوا، میلیاردر صنعت طراحی لباس از ژاپن، با هشت هنرمند راهی مدار این قمر خواهند شد.
"
348,دانش,«برای توقف روند انقراض گونه‌ها و نابودی تنوع زیستی احتمالا دیگر دیر شده باشد»,تغییرات اقلیمی |  طبیعت |  محیط زیست |  علمی |  حفظ منابع طبیعی | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 یک پژوهش نشان می‌دهد که اهداف بلندپروازانه برای توقف روند انقراض گونه‌ها و کاهش تنوع زیستی احتمالا دیگر خارج از دسترس باشد.
 دانشمندان می‌گویند که اثرات مخرب تغییرات اقلیمی و نابودی زیستگاه‌ها بر جمعیت حیوانات دست کم گرفته شده است.
 آنها می‌گویند که بازگرداندن حیات وحش احتمالا بیشتر از حدی که پیش‌بینی می‌شد، طول بکشد و اگر اکنون اقدام نکنیم، رسیدن به اهداف حفظ تنوع زیستی جهانی دور از دسترس خواهد بود.
 در دسامبر گذشته، حدود ۲۰۰ کشور توافق کردند که روند انقراض گونه‌ها و کاهش تنوع زیستی را تا پایان این دهه متوقف کنند.
 آنها اهداف بلندپروازانه‌ای را برای توقف نابودی تنوع زیستی و حفاظت از ۳۰ درصد از زمین‌ها و دریاها تا سال ۲۰۳۰ تعیین کردند.
 دکتر رابین فریمن از موسسه جانورشناسی در لندن گفته است: «آنچه که این تحلیل نشان می‌دهد این است که [رسیدن به اهداف] حتی سخت‌تر از آن چیزی است که ما فکر می‌کنیم.»
 او می‌گوید: «ما باید با فوریت و سرعت بیشتری اقدام کنیم و برای دستیابی به این اهداف باید از عهده مشکلات بیشتری بربیاییم.»
 این پژوهش که در «رویال سوسایتی جورنال» منتشر شده، روال و جهت جمعیت در بیش از ۶۰۰ گونه مختلف پرنده و پستاندار را تجزیه و تحلیل کرده است.
 دانشمندان دریافته‌اند که مدل‌سازی گذشته تا حد زیادی وقفه‌های زمانی طولانی معادل ‌ده‌ها سال را نادیده گرفته است؛ اینکه دهه‌ها طول می‌کشد تا تاثیر عواملی چون تغییرات اقلیمی و نابودی زیستگاه‌ها بر جمعیت گونه‌ها نمود پیدا کنند.
 این به این معنی است که ما احتمالا بیشتر از آنچه که فکر می‌کردیم در جهت نابودی تنوع زیستی حرکت می‌کنیم.
 دکتر فریمن به بی‌بی‌سی گفته است: «ما وقفه‌هایی زمانی تا حد ۴۰ سال را برای تاثیر بر جمعیت پستانداران و پرندگان بزرگ مشاهده کرده‌ایم، و این یعنی هر چه مدت بیشتری منتظر اقدام باشیم، مدت بیشتری طول می‌کشد که شاهد هر نوع نتیجه در توقف این روند باشیم.»
 ولی نکته مثبتی که این پژوهش به آن اشاره می‌کند این است که اقدام فوری در مقابل فعالیت‌هایی مانند شکار ناپایدار و بهره‌برداری بیش از حد از منابع طبیعی، می‌تواند مزایای فوری و گسترده‌ای داشته باشد.
 بیش از هر مقطع دیگری در تاریخ بشر، گیاهان و حیوانات بیشتری در حال انقراض هستند.
 در دسامبر گذشته، کشورها توافقنامه‌ای را امضا کردند که اهداف جهانی را برای مقابله با نابودی تنوع زیستی تعیین می‌کرد.
 در مجموع ۱۸۸ کشور، از جمله بریتانیا، به اهداف جهانی برای سال ۲۰۳۰ متعهد شدند، از کاهش هدر رفتن مواد غذایی به نصف تا حذف تدریجی یارانه‌ فعالیت‌هایی که به تنوع زیستی آسیب می‌رساند.
"
349,دانش,کاوشگر اروپایی با ماموریت یافتن آثار حیات در قمرهای مشتری به فضا پرتاب شد,علمی |  ستاره شناسی |  فضا | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 آژانس فضایی اروپا، اسا، با یک روز تاخیر «کاوشگر قمرهای منجمد مشتری» را با موفقیت به مقصد سیاره مشتری پرتاب کرد. قرار بود این کاوشگر دیروز ماموریتش را شروع کند اما به علت هوای نامساعد یک روز به تعویق افتاد.
 این آژانس فضایی، در قالب یک پروژه‌ بلندپروازانه، این ماهواره‌ را به طرف سیاره مشتری پرتاب کرد.
 شواهد قابل استنادی وجود دارد که اقیانوس‌هایی از آب مایع در اعماق قمرهای منجمد مشتری - یعنی کالیستو، اروپا، و گانیمد - وجود دارند.
 ماموریت این ماهواره رسیدن به جواب این سوال است که آیا قمرهای اصلی مشتری شرایط لازم حیات دارند یا خیر.
 این پروژه، «کاوشگر قمرهای منجمد مشتری» یا به اختصار جوس «Juice» نام‌گذاری شده است.
 جوس به دنبال کشف آثار حیات در این سیاره و قمرهای آن نیست و قرار هم نیست عکس‌هایی از به موجودات زنده فضایی‌ ارسال کند. اما می‌تواند به درک این موضوع کمک کند که آیا شرایط موجود در اقیانوس‌های پنهان در اقمار مشتری حاوی حداقل امکانات لازم برای بقای ارگانیسم‌های میکروبی ساده هست یا نه.
 کارول ماندل، مدیر علوم آژانس فضایی اروپا، با اشاره به اینکه این یک پروژه عجیب و غریب نیست به بی‌بی‌سی می‌گوید: «در هر مکانی روی زمین، خواه به‌شدت اسیدی، و خواه در معرض پرتوهای شدید رادیواکتیو، چه دمای بسیار پایین و چه دمای بسیار بالا، نوعی آثار حیات میکروبی یافت می‌شود.»
 خانم ماندل اضافه می‌کند: «اگر به منافذ آتشفشانی در کف اقیانوس‌ها نگاه کنیم، می‌بینیم که این منافذ، حتی شبیه جهانی بیگانه به نظر می‌رسند و این چیزی است که ما می‌خواهیم با این پروژه به آن برسیم.»
 این مأموریت یک میلیارد و ششصد میلیون یورویی (یک میلیارد و هفتصد میلیون دلاری)، قرار بود در ساعت ۰۹:۱۵ به وقت محلی گویان فرانسه در کورو(۱۲:۱۵ به وقت گرینویچ)، با موشک آریان ۵ به فضا پرتاب شود.
 آریان قدرت لازم برای ارسال مستقیم جوس به مشتری ندارد، دست کم نه در یک بازه معقول. بنابراین، ماهواره به یک مدار مشخص در داخل منظومه شمسی فرستاده می‌شود. این کاوشگر با چرخیدن در این مدار و با عبور از کنار زهره و زمین نیروی محرکه لازم را برای انجام سفر نهایی پیدا خواهد کرد؛ تکنیکی که به قلاب سنگ گرانشی معروف است. انتظار می‌رود که این ماهواره در ژوئیه ۲۰۳۱ وارد مدار قمرهای مشتری شود.
 جوس قبل از استقرار در مدار گانیمد، ۳۵ سفر فضایی دیگر را در نزدیک قمرهای اصلی مشتری انجام می‌دهد و در مواقعی به فاصله۴۰۰ کیلومتری آنها هم نزدیک می‌شود.
 این سفینه در مجموع ۱۰ سازه تحقیقاتی را با خود حمل می‌کند؛ دوربین‌های مختلف، آشکارسازهایی برای کشف ذرات ریز، ردیاب برای نقشه برداری از ویژگی‌های عمق قمرها، و حتی یک لیدار یا رادار لیزری که در ارزیابی فواصل در تهیه نقشه‌های سه بعدی استفاده می‌شود.
 یک حسگر مغناطیسی ساخت بریتانیا، بعضی از کلیدی‌ترین اطلاعات را در اختیار محققان این پرژه قرار می‌دهد. آزمایش‌هایی که در کالج سلطنطی لندن صورت گرفته به ما در مورد خواص «اقیانوس‌های پنهان» در این قمرها می‌گوید - به ویژه در قمر گانیمد.
 میشل دورتی، محقق اصلی این حسگر در امپریال کالج، توضیح می‌دهد: «با استفاده از این ابزار، ما به اطلاعاتی نظیر عمق این اقیانوس‌ها، نمک داخل آبها، عمق پوسته بالای اقیانوس‌ها، و اینکه آیا این اقیانوس‌ها با صخره‌های سنگی در تماس هستند، دست خواهیم یافت.»
 «بنابراین، ما درک درستی از ساختار درونی این قمرها خواهیم داشت و از مشاهدات ابزارهای دیگر می‌توانیم تشخیص دهیم که آیا مواد آلی در آنجا وجود دارد یا خیر.»
 با توجه به اطلاعاتی که از تحقیقات زمین‌شناسی به دست آمده است، حیات به چهار عنصر ضروری نیاز دارد: آب مایع، مواد مغذی معدنی، منابع انرژی، و زمان، به عنوان دوره‌ای که حیات بتواند جای پای خود را محکم و خود را تثبیت کند.
 مریخ برای ما مدت‌هاست که به چشم محتمل‌ترین مکان برای حیات فرازمینی‌ها دیده شده، اگر نه پناهگاهی برای حیات در اکنون، لااقل زیستگاهی در گذشته‌های دور.
 اما اخیرا توجه اختر زیست شناسان، دانشمندانی که در باره امکان حیات در جای دیگری از کهکشان مطالعه می‌کنند، به قمرهای پوشیده از یخ مشتری و همچنین زحل جلب شده است.
 این مکان‌ها ممکن است در قسمت‌های سرد و بیرونی منظومه شمسی و بسیار دورتر از خورشید باشند، با این حال می‌توانند درست چهار اصل حیاتی را برآورده کنند، حتی برای تامین انرژی. این اصول، نور و گرما از یک ستاره دیگر نیست، بلکه نیروی گرانشی مداوم و ادامه‌دار سیارات بسیار بزرگ بر قمرهایشان است.
 کارول ماندل تصور می‌کند که این خاصیت خمیدگی و مقاومت گرانشی باعث می‌شود تا آب به حالت مایع باقی بماند. به اعتقاد او و بعضی از دانشمندان که فعل و انفعالات دریچه‌های آتشفشانی در کف اقیانوس‌ها را منشأ حیات روی زمین می‌دانند، توسط همین خاصیت، هدایت می‌شود.
 لوئیس دارتنل، اختر زیست شناس در دانشگاه وست‌مینستر، می‌گوید: «اگر من اهل قمار بودم، احتمالاً روی ""قمر اروپا"" شرط‌‌بندی می‌کردم که زندگی در آن جریان داشته و دارد.» او اضافه می‌کند: «احتمال اینکه حیات در این قمر وجود داشته باشد بسیار بیشتر از مریخ است.»
 ایالات متحده هم سال آینده ماموریت مشابهی را به نام «کلیپر» راه‌اندازی خواهد کرد. این پروژه مشخصا بر روی «قمر اروپا» متمرکز خواهد بود و قرار است تا ۵۰ سفر فضایی به این منظور انجام شود، که در بعضی از آنها فاصله ماهواره‌ها از قمرها به کمتر از ۲۵ کیلومتر خواهد رسید.
 این گونه سفرهای تحقیقاتی که به فاصله بسیار کم از سیاره مورد تحقیق انجام می‌شود، معمولاً توسط چند فضاپیما که به مدار فرستاده می‌شوند صورت می‌گیرد. پشت سر آن هم پرنده دیگری مأموریت فرود آمدن را دنبال می‌کند.
 با این اوصاف، همزمان که اکتشافات در مریخ در جریان است، دانشمندان در گوشه‌ای دیگر از کهکشان، در شرف برداشتن یک گام دیگر هستند؛ تلاش برای رساندن مواد یافت‌شده به زمین، برای مطالعه در آزمایشگاه.
 تحقیقات درباره نشانه‌های حیات در قمرهای مشتری و زحل هنوز پیشرفت چندانی نکرده است، اما به نظر می‌رسد که در سال‌های آتی، سرمایه‌گذاری‌هایی در این ارتباط صورت بگیرد؛ پروژه‌هایی که در صدد فرود آمدن بر روی سیاره‌های بیرونی‌تر منظومه شمسی و قمرهای آنها، به منظور حفاری در پوسته یخی آنها و نمونه‌برداری از آب‌های زیر آن خواهند بود.
 مارتین ریس، ستاره‌شناس، می‌گوید: «اگر شواهدی مبنی بر وجود حیات در قمرهای زحل یا مشتری پیدا کنیم، به احتمال بسیار بسیار بالا می‌توان گفت که منشأ حیات در آنها مستقل از منشأ حیات در زمین است.»
 این نظریه، پیام مهمی را به همراه خواهد داشت: نباید تعجب کرد که اگر دو جریان زندگی و حیات به صورت موازی، همزمان و مستقل از هم، در منظومه شمسی کشف شوند. بلکه می‌توان به این نتیجه هم رسید که به طور قطع، در میلیاردها مکان در کهکشان، «زندگی‌»های دیگری وجود دارد که همچنان کشف نشده باقی مانده‌اند. این «پیام» نوع نگاه ما را به آسمان به کلی تغییر خواهد داد.
"
350,دانش,هدف ماموریت اروپایی که به اقمار مشتری می‌رود چیست,ستاره شناسی |  فضا | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 آژانس فضایی اروپا (اِسا) روز پنجشنبه ماهواره‌ای را راهی سیاره مشتری خواهد کرد که یکی از بلندپروازانه‌ترین ماموریت‌های این سازمان تا این لحظه است.
 این ماهواره در سفری هشت ساله به سوی قمرهای اصلی مشتری خواهد رفت.
 شواهد خوبی وجود دارد که این کرات یخی - کالیستو، یوروپا و گانیمید - حاوی اقیانوس‌هایی از آب مایع در اعماق خود هستند.
 هدف ماموریت اِسا پاسخ دادن به این سوال است که آیا این اقمار شرایط لازم برای بقای حیات را دارند.
 این پروژه به «کاشف اقمار یخی مشتری» یا به طور مخفف به «جوس» معروف است.
 هدف این ماموریت تلاش برای ردیابی حیات نیست. اما می‌تواند به درک این موضوع کمک کند که آیا شرایط موجود در اقیانوس‌های پنهان در اقمار مشتری حاوی حداقل امکانات لازم برای بقای ارگانیسم‌های میکروبی هست یا نه.
 پروفسور کارول ماندل، مدیر علوم اسا، می‌گوید که این ایده عجیبی نیست.
 او به بی‌بی‌سی نیوز گفت: «ما در همه محیط‌های افراطی زمین، مثلا به شدت اسیدی، در معرض پرتوهای شدید رادیواکتیو، بسیار سرد یا داغ - نوعی آثار حیات میکروبی را در می‌بینیم.»
 «اگر به فواره‌های آتشفشانی در بستر اقیانوس‌های زمین نگاه کنید، شبیه کرات بیگانه به نظر می‌رسد. دلیلی ندارد که حیات میکروبی نتواند در سایر نقاط با شرایط مشابه وجود داشته باشد. هدف ما مطالعه همین شرایط با کمک ماموریت جوس است.»
 این ماموریت ۱.۶ میلیارد یورویی قرار است در سال ۱۳:۱۵ گرینویچ با موشک آریان-۵ از کورو در گینه فرانسه پرتاب شود.
 آریان انرژی لازم برای گسیل مستقیم جوس به مشتری را ندارد، بنابراین کاوشگر را در مسیری برای حرکت در بخش درونی منظومه شمسی قرار خواهد داد. کاوشگر بعدا با عبور از کنار زهره و زمین نیروی محرکه لازم برای انجام سفر نهایی را پیدا خواهد کرد؛ تکنیکی که به قلاب سنگ گرانشی معروف است.
 انتظار می‌رود این ماموریت در ژوئیه سال ۲۰۳۱ به سیستم قمرهای مشتری برسد.
 جوس ۳۵ عبور نزدیک از کنار این اقمار انجام خواهد داد به طوری که از حدود ۴۰۰ کیلومتری سطح آنها عبور خواهد کرد و نهایتا در مدار گانیمید مستقر خواهد شد.
 این کاوشگر حاوی ۱۰ ابزار است که شامل انواع دوربین‌ها، آشکارساز ذرات، یک رادار برای نقشه برداری از جزئیات زیر سطح و حتی یک «لیدار» برای تهیه نقشه سه بعدی از سطح این اقمار می‌شود.
 اما این مغناطیس‌سنج ساخت امپریال کالج لندن است که مهم ترین داده‌ها را جمع‌آوری می‌کند. این دستگاه درباره خواص اقیانوس‌های پنهان این قمرها اطلاعات جمع خواهد کرد.
 پروفسور میشل داگرتی محقق ارشد مغناطیس‌سنج از دانشگاه امپریال می‌گوید: «ما عمق اقیانوس، میزان نمک آن، عمق پوسته پوشاننده اقیانوس، و اینکه آیا اقیانوس با گوشته سنگی قمر در تماس است یا نه را شناسایی خواهیم کرد.»
 «بنابراین ساختمان درونی قمر را تا حدودی درک خواهیم کرد و با کمک مشاهدات با سایر ابزارهایی که به سطح می‌نگرند، پی خواهیم برد که آیا مواد ارگانیک در سطح وجود دارد یا نه.»
"
351,دانش,تغییر اقلیم؛ امسال «نقطه عطفی» در تولید انرژی‌های پاکیزه خواهد بود,تغییرات اقلیمی |  انرژی |  انرژی تجدیدپذیر |  علمی | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 براساس یک مطالعه تازه جهان امسال احتمالا برای تولید برق، سوخت فسیلی کمتری مصرف خواهد کرد که «نقطه عطفی» برای انرژی های پاکیزه خواهد بود.
 این اولین افت سالانه استفاده از زغال، نفت و گاز برای تولید الکتریسیته، در خارج از دوران رکود یا همه گیری، خواهد بود.
 در نتیجه گازهای گلخانه‌ای کمتری برای تولید برق متصاعد خواهد شد.
 نویسندگان این مطالعه می‌گویند که شکوفایی مورد انتظار در انرژی‌های تجدیدپذیر عمدتا تحت هدایت چین انجام می‌شود.
 در حال حاضر ۱۲ درصد برق جهان از باد و خورشید تولید می‌شود. تولید برق از توربین های بادی نصب شده در جهان در سال ۲۰۲۲ تقریبا جوابگوی برق مورد نیاز بریتانیاست.
 این مطالعه توسط تحلیلگران موسسه «اِمبرز» حاکیست که انرژی‌های تجدیدپذیر جوابگوی هرگونه افزایش مصرف در سال جاری خواهد بود.
 تولید برق بزرگترین عامل تصاعد گربن و گرمایش زمین است، به طوری که در سال ۲۰۲۱ مسئول بیش از یک سوم کل تصاعد گازهای گلخانه‌ای بود.
 بنابراین ترک زغال، نفت و گاز در این بخش یک گام حیاتی در کمک به پرهیز از عواقب خطرناک تغییر اقلیم قلمداد می‌شود.
 این مطالعه با بررسی داده‌های کشورهایی که ۹۳ درصد برق جهان را مصرف می‌کنند انجام شد.
 چهارمین گزارش موسسه اِمبر تحت عنوان «مرور تولید برق جهان» نشانگر آن است که پیشرفت قابل توجهی در کاهش نقش سوخت‌های فسیلی در تولید برق در جریان است.
 تحول اساسی در اینجا ادامه رشد صنایع انرژی بادی و خورشیدی به عنوان منابع مقرون به صرفه تولید برق است. سال پیش ظرفیت تولید انرژی خورشیدی در جهان ۲۴ درصد رشد کرد که برای تامین نیاز سالانه کشوری به بزرگی آفریقای جنوبی کافیست.
 اینها در کنار نیروگاه‌های اتمی و برق‌آبی، تولید برق پاکیزه جهان را در سال ۲۰۲۲ به ۳۹ درصد رساندند. این گزارش دریافت که برق تولید شده در سال قبل، عملا پاکیزه‌ترین در تاریخ جهان بود.
 با وجود این، انتشار کربن از در صنعت تولید برق همچنان افزایش یافت که به افزایش مصرف زغال سنگ مربوط می‌شود.
 به گفته نویسندگان گزارش، دلیل این است که تقاضای کلی برای برق افزایش یافته و منابع پاک جوابگوی همه این افزایش نبوده است.
 همچنین در سال ۲۰۲۲ مشکلاتی در زمینه تولید برق هسته‌ای و برق آبی وجود داشت، چون بسیاری از راکتورها در فرانسه از خط تولید خارج بودند و رودخانه‌های اروپا در بسیاری نقاط آب کافی برای تولید برق نداشتند.
 با این حال این گزارش می‌گوید که در سال ۲۰۲۳، رشد انرژی بادی و خورشیدی بیشتر از میزان افزایش تقاضا خواهد بود که به معنی شروع روند نزولی تصاعد گازهای گرم کننده خواهد بود.
 مالگورزاتا ویتروس-موتیکا نویسنده اصلی این گزارش می گوید با این روند شاهد کاهش انتشار گازهای گلخانه‌ای خواهیم بود.
 او گفت: «در بستر گسترش استفاده از وسایل الکتریکی مثل اتومبیل‌های برقی و پمپ‌های حرارتی (که کار کولر و بخاری را با صرف انرژی کمتر انجام می‌دهد)، این تحول فوق العاده مهم خواهد بود.»
 هرچند انتظار می‌رود کاهش انتشار سوخت‌های فسیلی در بخش تولید برق در سال جاری اندک باشد، یعنی حدود ۰.۳ درصد، نویسندگان بر این باورند که این کاهش ادامه خواهد یافت و در سال‌های بعدی تسریع خواهد شد.
 دِیو جونز از نویسندگان این مطالعه می‌گوید: «ما حالا به نقطه عطف تازه‌ای رسیده‌ایم که به معنی شروع دوره جدیدی از کاهش گازهای گلخانه‌ای از انرژی فسیلی است. ما می‌دانیم که کلید حل مشکل در باد و خورشید نهفته است و فقط باید در فکر افزایش فوری ظرفیت آنها باشیم.»
 یکی از بازیگران مهم در این روند چین است. حدود ۵۰ درصد ظرفیت تازه انرژی بادی و حدود ۴۰ درصد ظرفیت تازه خورشیدی به چین مربوط است؛ کشوری که همچنین مسئول تولید بیشترین برق از زغال سنگ است.
 آقای جونز گفت: «با سرعتی که چین در حال ایجاد ظرفیت تولید انرژی بادی و خورشیدی و انواع دیگر انرژی پاک است، این احتمال وجود دارد که این کشور زودتر از ۲۰۲۵ به نقطه اوج تولید برق از زغال سنگ برسد، که قابل توجه خواهد بود.»
 کارشناسان انرژی اذعان دارند که مهار سوخت های فسیلی در تولید برق می‌تواند یک ""نقطه عطف"" باشد، اما هنوز کارهای بیشتری هست که باید انجام شود.
 پروفسور جسیکا جوئل، از دانشگاه برگن، که در این مطالعه شرکت نداشته می‌گوید: «تولید برق از زغال سنگ در بریتانیا ابتدا در سال ۱۹۷۹ به اوج رسید... بریتانیا در سال ۲۰۲۲، یعنی ۴۳ سال پس از اوج، همچنان (در سطح خیلی کمتر) از زغال سنگ استفاده می‌کرد. برای رسیدن به اهداف خود در زمینه انرژی پاک، ما ۴۰ یا حتی ۳۰ سال وقت نداریم. باید در زمان بسیار کوتاه‌تری برق را به طور کامل کربن زدایی کنیم.»
"
352,دانش,افشای توانایی «تقریبا نامحدود» سرطان برای تکامل,علمی |  رژیم غذایی |  سرطان |  بهداشت و درمان | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 دانشمندان می‌گویند تحلیلی بی‌سابقه در مورد چگونگی رشد سلول‌های سرطانی توانایی «تقریبا نامحدود» تومورها برای تکامل و جان به در بردن از حملات را آشکار کرده است.
 نتایج مطالعات و ردگیری رشد انواع سرطان‌های ریه طی یک دوره نه ساله، تیم محققان را نسبت به توانایی فوق‌العاده‌ای این سلول‌ها «شگفت زده» کرد.
 آنها براساس این یافته‌ها نتیجه‌گیری کردند که باید بر پیشگیری از سرطان تمرکز کرد، چون یافتن یک درمان «فراگیر» در آینده نزدیک غیرمحتمل است.
 موسسه «تحقیقات سرطان بریتانیا» گفت که به این ترتیب شناسایی زودهنگام سرطان اهمیت حیاتی دارد.
 این مطالعه - تحت عنوان «ترِیسِر اِکس» - عمیق‌ترین تحلیل از چگونگی تکامل سرطان‌ها و علل پراکنده شدن آنها در بدن را به دست می‌دهد.
 سرطان‌ها در طول زمان تغییر می‌کنند و متحول می‌شوند بنابراین ثابت و غیرقابل تغییر نیستند. می‌توانند تهاجمی‌تر شوند: سیستم ایمنی را بهتر دور بزنند و توانایی پخش شدن در اطراف بدن (متاستاز) را پیدا کنند.
 یک تومور از یک سلول واحد که خراب شده شروع می‌شود، اما به توده‌ای از میلیون‌ها سلول که به شکل‌های کمی متفاوت از هم جهش کرده‌اند بدل می‌شود.
 «تریسر اکس» این تنوع سلول‌های سرطانی و اینکه چطور در طول زمان در بدن بیماران تغییر می‌کنند را ردگیری کرد. محققان می‌گویند که این یافته‌ها قابل تعمیم به انواع دیگر سرطان‌هاست.
 پروفسور چارلز سوانتون از موسسه فرانسیس کریک و دانشگاه کالج لندن گفت: «این کار هرگز در این ابعاد انجام نشده بود.»
 بیش از ۴۰۰ بیمار مبتلا به سرطان ریه که در ۱۳ بیمارستان در بریتانیا تحت درمان بودند در جریان پیشروی بیماری تحت بیوپسی از نقاط مختلف ریه قرار گرفتند.
 پروفسور سوانتون به بی‌بی‌سی گفت: «برایم شگفت‌انگیز است که تومورها تا چه اندازه تطبیق‌پذیر هستند.»
 «نمی‌خواهم بیش از حد باعث سرخوردگی در مورد این موضوع شوم، اما با توجه به امکانات تقریبا نامحدودی که تومور برای تکامل دارد و اینکه گاه صدها میلیارد سلول‌ در یک تومور خیلی پیشرفته هست، به نظرم دست یافتن به درمان قطعی در همه بیماران مبتلا به سرطان پیشرفته کاری بسیار شاق خواهد بود.»
 پروفسور سوانتون گفت: «فکر نمی‌کنم بتوانیم به یک درمان فراگیر برای سرطان دست پیدا کنیم... موثرترین راهِ مقابله، تمرکز بر پیشگیری، تشخیص زودهنگام و شناسایی سریع عود بیماری است.»
 چاقی مفرط، سیگار، الکل، رژیم نامناسب غذایی همگی خطر برخی سرطان‌ها را افزایش‌می دهند.
 مقابله با تورم یا التهاب در بدن هم یک راه پیشگیری به حساب می‌آید. برای مثال تورم ناشی از آلودگی هوا احتمالا دلیل ابتلا به سرطان‌های ریه را توضیح می‌دهد و به همین شکل بیماری التهابی روده هم می‌تواند خطر ابتلا به سرطان روده را افزایش دهد.
 نتایج این تحلیل در هفت مطالعه جداگانه که در نشریه «نیچر» و «نیچر مدیسین» چاپ شده تشریح شده است.
 این مطالعه نشان داد:
 محققان امیدوارند که این یافته‌ها در آینده بتواند به پیش‌بینی این موضوع کمک کند که سلول‌های سرطانی چگونه در بدن بیمار پراکنده می‌شود تا درمان را براساس آن تنظیم کنند.
 دکتر دیوید کراسبی، مدیر پیشگیری و شناسایی اولیه در موسسه تحقیقات سرطان بریتانیا گفت: «نتایج هیجان انگیزی که از تریسر اکس به دست می‌آید باعث بهبود درک ما نسبت به سرطان می‌شود، چون نشان می‌دهد که این یک بیماری است که با گذر زمان تکامل می‌یابد که درمان سرطان‌های پیشرفته را بسیار سخت می‌کند.»
 «پس حیاتی است تحقیقات بیشتری برای کمک به شناسایی سرطان در مراحل خیلی اولیه یا حتی بهتر از آن، جلوگیری از وقوع آنها، انجام شود.»
"
353,دانش,آثار زمین‌شناسی در آب‌های نروژ سرنخی از عقب‌نشینی یخ جنوبگان به دست می‌دهد,تغییرات اقلیمی |  علمی | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 تحقیقات تازه حاکیست که صفحات یخی جنوبگان به طور بالقوه ممکن است خیلی سریع‌تر از آنچه که قبلا تصور می‌شد عقب‌نشینی کند.
 این شواهد با بررسی رد به جا مانده از پسرفت هزاران سال پیش صفحات یخی در بستر دریا در نروژ به دست آمده است.
 درحال حاضر میزان پسرفت یخچال‌های قطب جنوب در سریع‌ترین حالت ۳۰ متر در روز است. اما اگر این روند سرعت بگیرد، دارای پیامدهای بزرگی برای بالا آمدن سطح دریاها در اطراف جهان خواهد داشت.
 محققان دریافتند که در مورد صفحه یخی نروژ، حداکثر سرعت پسرفت روزانه بیش از ۶۰۰ متر بود.
 دکتر کریستین بچلر از دانشگاه نیوکاسل بریتانیا می‌گوید: «اگر تخمین‌های بالاتر از افزایش دما محقق شود ممکن است ما شاهد همین پدیده در جنوبگان باشیم.»
 او به بی‌بی‌سی گفت: «نگران‌کننده این است که وقتی معادلات را حساب کردیم تا ببینیم چه چیزی به چنین پسرفتی در جنوبگان دامن خواهد زد... فهمیدیم جاهایی هست که همین حالا هم می‌تواند شاهد چنین پدیده‌ای باشد.»
 ذوب یخ‌های قطب جنوب، که ناشی از تغییر اقلیم است، سطح دریاها را نسبت به دهه ۱۹۹۰ تقریبا یک سانتیمتر افزایش داده است.
 دکتر کریستین بچلر و همکارانش نتایج مطالعه خود را در شماره این هفته مجله «نیچر» منتشر کرده‌اند.
 این تیم نوار پهنی از بستر دریا در آب‌های ساحلی در بخش مرکز نروژ را بررسی کردند.
 بیست هزار سال پیش این ناحیه در شمال اروپا شاهد فرآیند عقب‌نشینی و تجزیه یک صفحه عظیم یخی (یخسار) بود.
 آنچه از این صفحه یخی به جا مانده بیش از ۷۶۰۰ تیغه یا چین موازی پله مانند است که در رسوبات گلی بستر دریا حفر شده. ارتفاع هر تیغه حدود ۲.۵ متر و فاصله میان آنها از ۲۵ تا ۳۰۰ متر است.
 دانشمندان این تیغه‌ها را مشخصه به جا مانده از تماس یخچال با بستر دریا می‌دانند.
 این چین‌ها زمانی ایجاد می‌شود که یخ در این نقطه به دلیل جزر و مد به رسوبات بستر دریا برخورد کند.
 برای تولید این ساختار و حفظ آن، یخ باید درحال پسرفت بوده باشد؛ و این «ساعت» جزر و مدی سرعت پسرفت را مشخص می‌کند.
 نتایج مطالعه این گروه نشان می‌دهد که صفحه یخی سابق اروپا یک رشته پالس‌های سریع عقب‌نشینی از ۵۵ متر در روز تا ۶۱۰ متر در روز را تجربه کرد.
 چین‌های مشابهی هم در بستر دریا در اطراف جنوبگان مشاهده شده اما ابعاد این نمونه‌ها خیلی محدود است.
 ناحیه مورد مطالعه در نروژ خیلی پهن‌تر است و تصویر خیلی روشن‌تری از سرعت عقب‌نشینی یخ در آب و هوایی گرم به دست می‌دهد.
 دانشمندان امروزه از ماهواره‌ها برای نظارت بر ناحیه تماس یخچال‌ها با بستر دریای جنوبگان استفاده می‌کنند. این ماهواره‌ها می‌توانند رد نقاطی که یخ با جزر و مد بالا و پایین می‌رود را بگیرند.
 پژوهشگران می‌گویند که مشاهدات تیم آنها به تنظیم دقیق‌تر مدل‌های کامپیوتری با هدف پیش‌بینی آینده جنوبگان در جهانی درحال گرمتر شدن کمک می‌کند.
 در حال حاضر این مدل‌ها فاقد جزئیات مهمی در زمینه رفتار یخ هستند.
 آنها می‌گویند برای همین است که بررسی‌ها باید از تصاویرماهواره‌ای فراتر رود و شامل بررسی رفتار گذشته زمین با کمک علم زمین‌شناسی باشد.
"
354,دانش,هشدار تازه درباره عواقب گرمایش در خاورمیانه,کنفرانس تغییرات اقلیمی سازمان ملل متحد ۲۰۲۱ |  تغییرات اقلیمی |  خاورمیانه |  علمی | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 بر اساس یک مطالعه‌ تازه پیش‌بینی می‌شود که اگر انتشار گازهای گلخانه‌ای به شدت ادامه یابد، تا پایان قرن سالانه تقریبا ۱۲۳ نفر از هر صد هزار نفر در منطقه شمال آفریقا و خاورمیانه جان خود را در حوادث مرتبط با گرمای شدید از دست خواهند داد.
 این حدودا ۶۰ برابر ارقام فعلی و خیلی بیش از پیش‌بینی‌ها بر اساس سناریوهای مشابه در سایر مناطق جهان است.
 براساس این مطالعه که در نشریه «لنست؛ سلامت سیاره» منتشر شده، در این میان ایران با آمار احتمالی ۴۲۳ نفر در هر صدهزار نفر در صدر این فهرست قرار می گیرد.
 با این حال این گزارش که از جمله با کمک محققان در «دانشگاه بهداشت و پزشکی گرمسیری لندن» انجام شده می‌گوید که اگر میزان گرمایش زمین در حد دو درجه بماند، امکان جلوگیری از ۸۰ درصد آمار مرگ در اثر گرمای شدید وجود دارد.
 منظور از این رقم، افزایش دو درجه‌ای میانگین دمای زمین نسبت به شروع عصر صنعتی است. دمای زمین از زمان شروع ثبت رکوردها ۱.۱ درجه افزایش یافته است.
 این یافته‌ها در حالی منتشر می‌شود که کنفرانس بعدی اقلیمی سازمان ملل، کاپ۲۸ ، در ماه نوامبر در دوبی برگزار خواهد شد.
 شمال آفریقا و خاورمیانه یکی از آسیب پذیرترین مناطق جهان از تغییر اقلیم است به طوری که دانشمندان هشدار می‌دهند افزایش دما تا پایان قرن بسیاری مناطق آن را غیرقابل سکونت خواهد کرد.
 نویسندگان این گزارش می‌گویند که هم اکنون نیازی بسیار فوری برای توافق جهانی بر سر سیاست‌های تخفیف و تطبیق با تغییر اقلیم وجود دارد تا از بدترین عوارض گرمایش جلوگیری شود.
 آنها هشدار می‌دهند که تکیه بر راه حل‌های سنتی مثل نصب کولر کافی نخواهد بود.
 شاکور حاجت، نویسنده اصلی این مقاله و استاد «بهداشت محیطی» در دانشگاه بهداشت و پزشکی گرمسیری لندن گفت: «براساس مطالعه ما گرمایش زمین باید در حد دو درجه سانتیگراد مهار شود تا بتوانیم از آثار فاجعه‌بار آن برای سلامتی بشر پرهیز کنیم. حتی با اقدامات شدیدتر، کشورهای منطقه باید راه‌هایی غیر از نصب کولر برای حفاظت از شهروندان خود در برابر گرمای شدید پیدا کنند.»
 «تقویت سیستم‌های بهداشتی و هماهنگی بهتر میان کشورهای شمال آفریقا و خاورمیانه در رسیدگی به عوارض بهداشتی تغییر اقلیم نقش کلیدی خواهد داشت. با نزدیک شدن کاپ ۲۸، باید درباره چگونگی راه‌های بهتر همکاری میان کشورهای منطقه برای تقویت استقامت در برابر تغییر اقلیم بحث کنیم.»
 سال گذشته هم مطالعه‌ای توسط بخش مطالعات شیمی موسسه «ماکس پلانک» آلمان می‌گفت منطقه خاورمیانه و شرق مدیترانه به یک نقطه حاد از نظر تغییر اقلیم بدل شده است به طوری که میزان رشد دمای میانگین آن در سال‌های اخیر تقریبا دو برابر میانگین جهانی است.
 براساس آن مطالعه کشورهای این منطقه که جمعیت آن از ۴۰۰ میلیون نفر بیشتر است از سال ۱۹۸۱ به بعد هر دهه ۰.۴۵ درجه سانتیگراد گرمتر شده‌اند.
 میانگین رشد دما در این مدت در جهان در هر دهه ۰.۲۷ درجه بوده است.
 یوس للیوِلد، مدیر بخش شیمی اتمسفر در این موسسه و سرپرست مطالعه، گفت: «یک منطقه داغ و خشک حالا داغ‌تر و خشک‌تر می‌شود و این پیامدهای بزرگی خواهد داشت.»
 نتایج آن مطالعه در نشریه «مرور مطالعات ژئوفیزیکی» منتشر شده بود.
 این منطقه شامل بحرین، قبرس، مصر، یونان، ایران، عراق، اسرائیل، اردن، کویت، لبنان، عمان، منطقه خودگردان فلسطینی، قطر، عربستان سعودی، سوریه، ترکیه و امارات متحده عربی می‌شود.
 در ماه ژوئن که آن مطالعه منتشر شد کویت، عراق و ایران دمای بالاتر از ۴۹ درجه سانتیگراد را ثبت کردند.
 دمای کویت در سپتامبر ۲۰۲۰ به ۵۳ درجه سانتیگراد رسید.
"
355,دانش,ناسا: یک زن و یک سیاه‌پوست جزو تیم فضانوردان ماه خواهند بود,علمی |  ستاره شناسی |  فضا | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 آژانس فضایی آمریکا، ناسا، چهار فضانوردی که بعد از نیم قرن نمایندگان بازگشت انسان به ماه خواهند بود را معرفی کرده است.
 کریستینا کُک اولین زن فضانوردی خواهد بود که تا به حال برای یک ماموریت ماه انتخاب شده، در حالی که ویکتور گلاور اولین فضانورد سیاه‌پوست در چنین ماموریتی خواهد بود.
 این دو به همراه رید وایزمن و جِرِمی هنسن اواخر سال آینده یا اوایل سال ۲۰۲۵ با کپسولی به دور ماه خواهند گشت.
 این فضانوردان قرار نیست بر ماه فرود آیند، اما ماموریت آنها راه را برای فرود خدمه بعدی هموار می‌کند.
 این گروه، شامل سه آمریکایی و یک کانادایی، در مراسمی در هیوستون تگزاس معرفی شدند.
 آنها اکنون یک دوره تمرین‌های شدید را آغاز می‌کنند تا خود را آماده کنند.
 ناسا با انتخاب یک زن و سیاه‌پوست به وعده‌اش برای ایجاد تنوع بیشتر در ماموریت‌های اکتشافی عمل می‌کند. تمام ماموریت‌های قبلی به ماه توسط مردان سفیدپوست انجام شده است.
 رید وایزمن (۴۷ ساله): خلبان نیروی دریایی آمریکا که برای مدتی به عنوان رئیس دفتر فضانوردی ناسا خدمت کرد. او در سال ۲۰۱۵ در یک ماموریت به ایستگاه فضایی بین‌المللی شرکت کرد.
 ویکتور گلاور (۴۶ ساله): خلبان آزمایشی نیروی دریایی آمریکا. او در سال ۲۰۱۳ به ناسا پیوست و اولین پرواز فضایی خود را در سال ۲۰۲۰ انجام داد. او اولین آمریکایی آفریقایی‌تبار بود که به مدت شش ماه در ایستگاه فضایی اقامت داشت.
 کریستینا کُک (۴۴ ساله): مهندس برق. او رکورد طولانی‌ترین اقامت پیوسته در فضا - ۳۲۸ روز - توسط یک زن را در اختیار دارد. او و جسیکا میر، دیگر فضانورد ناسا، در اکتبر ۲۰۱۹ در اولین راهپیمایی فضایی کاملا زنانه شرکت کردند.
 جرمی هنسِن (۴۷ ساله): قبل از پیوستن به آژانس فضایی کانادا، خلبان جنگنده در نیروی هوایی سلطنتی کانادا بود. او قبلا در ماموریتی فضایی شرکت نکرده است.
 بیل نلسون، مدیر ناسا گفت: «سرنشینان ماموریت آرتمیس-۲ نماینده هزاران نفری هستند که به طور خستگی ناپذیر برای رساندن ما به فراسوی زمین تلاش می‌کنند.»
 او افزود: «رید وایزمن، ویکتور گلاور و کریستینا هَمِک کُک فضانوردان ناسا و جِرِمی هنسن فضانورد آژانس فضایی کانادا، هر کدام سرگذشت خود را دارند، اما به عنوان یک گروه نماینده تفکر ما هستند: یک از بسیار (مثل لاتینی). ما باهم عصر تازه اکتشافات را برای نسل تازه‌ای از ملوانان فضا و رویاپردازان شروع می‌کنیم - نسل آرتمیس.»
 وایزمن فرمانده و گلاور خلبان او خواهد بود؛ کُک و هنسن به عنوان ""متخصصان ماموریت"" کار پشتیبانی انجام خواهند داد.
 این چهار نفر در واقع ماموریت سال ۱۹۶۸ آپولو ۸ را تکرار می‌کنند که اولین پرواز فضایی انسانی بود که به ماه رسید.
 خدمه آن عکس معروف ""طلوع زمین"" را گرفتند که سیاره ما را در حال ظهور از پشت افق ماه نشان می‌داد.
 تفاوت اصلی این بار استفاده از فناوری قرن بیست و یکمی است که ناسا تحت برنامه آرتمیس ساخته است. در اساطیر یونانی، آرتمیس خواهر دوقلوی آپولو بود.
 ناسا سال پیش نسل بعدی موشک ماه خود به نام «سیستم پرتاب فضایی» و کپسول حامل خدمه مرتبط با آن به نام به اوریون را آزمایش کرد.
 ماموریت آرتمیس-۱ یک ماموریت بدون سرنشین ۲۵ روزه به مدار ماه بود. این به مهندسان اجازه داد تا آمادگی سخت‌افزارهای سیستم آرتمیس را ارزیابی کنند.
 حالا فضانوردان معرفی شده سفری احتمالا ۱۰ روزه به مدار ماه خواهند داشت.
 اولین ماموریت فرود بر ماه در سال ۱۹۶۹ با آپولو ۱۱ بود و آخرین ماموریت فرود انسان هم آپولو ۱۷ که در دسامبر ۱۹۷۲ انجام شد.
 آرتمیس-۳، که اولین فرود در برنامه جدید خواهد بود، حداقل ۱۲ ماه پس از آرتمیس-۲ روی خواهد داد.
 ناسا هنوز سیستمی ندارد که بتواند فضانوردان را به سطح ماه برساند. شرکت «اِسپِیس اکس» ایلان ماسک هم اکنون درحال توسعه چنین سیستمی است.
 این وسیله نقلیه به نام «استارشیپ» قرار است در چند هفته آینده آزمایشهای پروازی خود را شروع کند.
 ویکتور گلاور در مراسم هیوستون گفت: ""ما باید این لحظه در تاریخ بشریت را جشن بگیریم زیرا آرتمیس-۲ چیزی فراتر از یک ماموریت رفت و برگشت به ماه است؛ این گام بعدی در مسیری است که بشریت را به مریخ می‌برد.»
"
356,دانش,«جریان‌های عمیق اقیانوسی به سوی فروپاشی می‌روند»,تغییرات اقلیمی |  علمی | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 یک گزارش تازه اخطار می‌دهد که ذوب سریع یخ‌های قطب جنوب درحال کند کردن سرعت جریان‌های عمیق اقیانوسی به میزانی چشمگیر است، که می‌تواند آثار مخرب اقلیمی داشته باشد.
 تیمی از محققان استرالیایی می‌گویند که سرعت جریان‌های اقیانوسی ممکن است تا سال ۲۰۵۰ به اندازه ۴۰ درصد کاهش یابد.
 این جریان‌ها مسئول انتقال حرارت، اکسیژن، کربن و مغذی‌ها را به اطراف جهان هستند.
 تحقیقات قبلی حاکی از این بود که کاهش سرعت یک جریان در شمال اقیانوس اطلس ممکن است به برودت بیشتر در اروپا منجر شود.
 این مطالعه که نتایج آن در نشریه «نِیچر» چاپ شده همچنین هشدار می‌دهد که کاهش سرعت این جریان‌ها می تواند توانایی اقیانوس در جذب دی اکسید کربن از اتمسفر را کاهش دهد.
 این گزارش تشریح می‌کند که شبکه جریان‌های اقیانوسی زمین چطور تا حدی از حرکت آبِ شورِ سرد و فشرده به سوی بستر دریا در نزدیکی جنوبگان نیرو می‌گیرند.
 اما با ذوب آب شیرین قطبی، از غلظت نمک و چگالی آب دریا کاسته می‌شود، و این حرکت رو به پایین کند می شود.
 دانشمندان می‌گویند که این جریان‌های عمیق اقیانوسی در نیمکره شمالی و جنوبی برای هزاران سال نسبتا پایدار بوده‌اند، اما حالا تغییر اقلیم درحال مختل کردن آنهاست.
 پروفسور متیو انگلند سرپرست مطالعه می‌گوید: «مدل‌های ما نشان می‌دهد که اگر روند تصاعد کربن در حد فعلی ادامه پیدا کند، جریان عمیق اقیانوسی قطب جنوب در ۳۰ سال آینده بیش از ۴۰ درصد کند خواهد شد - و در مسیری قرار می‌گیرد که آن را به سوی فروپاشی می‌برد.»
 مطالعه سال ۲۰۱۸ دریافته بود که سیستم گردش اقیانوسی در اطلس ضعیف‌تر از هزار سال اخیر است و در ۱۵۰ سال اخیر دچار تغییرات قابل توجهی شده است.
 آن گزارش می‌گفت که تغییرات در این جریان موسوم به «اِی ام او سی» می‌تواند اقیانوس اطلس و شمال غربی اروپا را سردتر کند و بر اکوسیستم‌های عمیق دریا اثر بگذارد.
 در فیلم سال ۲۰۰۴ به نام «پس‌ فردا» (The Day After Tomorrow) آثار فروپاشی این جریان اقیانوسی به شکلی ماجراجویانه به تصویر کشیده شده است.
 این گزارش همچنین اشاره می‌کند که کاهش سرعت این جریان‌ها بر توانایی اقیانوس بر جذب دی اکسید کربن اثر می‌گذارد.
 دکتر اَدِل موریسون، که به تهیه این گزارش کمک کرده، توضیح داد که با افت سرعت این جریان‌ها، ظرفیت آب‌های سطحی برای جذب کربن به سرعت پر می‌شود و در عین حال جای خود را به آب‌های عاری از کربن که از نقاط عمیقتر به سطح می‌آیند نمی‌دهد.
 پروفسور انگلند، اقیانوس شناس در دانشگاه سیدنی نیو سات ولز، در یک کنفرانس خبری گفت: «اگر اقیانوس‌ها ریه داشتند، این یکی از آن ریه‌ها ‌بود.»
 دکتر موریسون هم اخطار داد که کاهش سرعت جریان در جنوب زمین می‌تواند بر اکوسیستم‌های دریایی و خود قطب جنوب اثر بگذارد.
 «این جریان مغذی‌هایی که در اثر مرگ ارگانیسم ها ته نشین شده‌اند را به بالا می‌آورد... و آنها را راهی اکوسیستم‌های جهانی و نقاطی می‌کند که محل رشد و صید ماهی‌ها هستند.»
 «پیامد بزرگتری که می‌تواند به جا بگذارد بارخوردی است که میزان ذوب قطب جنوب در آینده را تعیین می‌کند. این راه را برای آب‌های گرمتر که می‌تواند باعث ذوب بیشتر شود باز می‌کند، که باعث بازخورد بیشتر می‌شود، و آب ذوب شده بیشتری را راهی اقیانوس می‌کند و این جریان را حتی کندتر می‌کند.»
 نتایج این بررسی نشان می‌دهد که افت سرعت گردش آب عمیق در قطب جنوب ممکن است دو برابر افت گردش اقیانوس اطلس شمالی باشد.
 آلن میکس، اقلیم‌شناس از دانشگاه ایالتی اورگان، یکی از نویسندگان آخرین ارزیابی هیات بین الدولی تغییر اقلیم (آی پی سی سی) گفت: «خیره کننده است که می‌بینیم چنین اتفاقی می‌افتد.»
 او به رویترز گفت: «به نظر می‌رسد که این پدیده همین حال درحال شتاب گرفتن است. این موضوع باید تیتر اول اخبار باشد.»
 پروفسور انگلند گفت که تاثیر آب ذوب شده قطب جنوب بر جریان‌های اقیانوسی هنوز در مدل‌های هیات تغییر اقلیم سازمان ملل (آی پی سی سی) لحاظ نشده است، اما ""قابل توجه"" خواهد بود.
"
357,دانش,تغییر اقلیم؛ تاب بلند کالیفرنیا از خشکسالی به ترسالی,تغییرات اقلیمی |  خشکسالی |  علمی |  ایالات متحده آمریکا |  کشاورزی | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 خانه‌هایی در ارتفاعات که تقریبا زیر برف دفن شده‌اند، تالاب‌هایی که بعد از چند دهه دوباره پدیدار می‌شوند و نهرهای خشکی که حالا از هر طرف جاری‌اند. همه اینها جلوه‌های چرخش آب و هوایی شدیدی است که کالیفرنیا تجربه می‌کند.
 این یکی از پرباران‌ترین سال‌ها از زمان شروع ثبت رکوردها در حدود ۱۵۰ سال گذشته در این ایالت است.
 به گفته مقام‌های «سازمان منابع آب»، میزان بارندگی امسال به طور متوسط ۱۴۷ درصد معمول بوده است.
 میزان برف باریده در ارتفاعات بلند سی‌یِرا هم به رکورد سال ۱۹۵۲ نزدیک می‌شود؛ زمانی که هری ترومن رئیس جمهور آمریکا بود.
 از اول اکتبر تاکنون - آغاز فصل بارندگی - در برخی از قله‌های بلند سی‌یرا بیش از ۱۸ متر برف باریده که بیش از دو برابر حالت عادی است.
 برف انباشته در این رشته کوه بلند حدود یک سوم آب کالیفرنیا را تامین می‌کند.
 حیرت‌انگیز اینکه اینها بعد از سه سال خشکسالی از راه می‌رسد که کشاورزی، ‌آب مورد نیاز مناطق شهری و روستایی و حیات وحش را تحت فشار قرار داده بود.
 برای درک تفاوت وضع امسال با پارسال کافی است گزارشی که ژوئن گذشته منتشر شد را بخوانیم: «برای خیلی از کسانی که در قلب منطقه کشاورزی کالیفرنیا زندگی می‌کنند، چاه‌ها از حالا شروع به خشک شدن کرده... موسسات خیریه بطری‌های آب توزیع می‌کنند و تانکرهای بزرگ آب غیرآشامیدنی که فقط برای شستشو مناسب است را به مناطق مختلف می‌برند.»
 ریک اسپینارد، رئیس سازمان ملی مطالعات جوی و اقیانوسی آمریکا، اخیرا در بیانیه‌ای گفت: «تغییر اقلیم دلیل نوسان میان سال‌های به شدت خشک یا تر است.»
 کالیفرنیا از اواخر ماه دسامبر تاکنون شاهد ورود ۱۲ «رود جوی» بوده است. اینها جریان‌های بزرگ هوایی حاوی رطوبت زیاد هستند که از صدها کیلومتر دورتر از اقیانوس آرام وارد ایالت می‌شوند و باران و برف فراوانی می‌آورند.
 سازمان ملی مطالعات جوی و اقیانوسی آمریکا می‌گوید: «بارندگی زمستانی، توام با طوفان‌های اخیر، خشکسالی استثنایی و شدید کالیفرنیا را برای اولین بار از سال ۲۰۲۰ مرتفع کرده است.»
 گزارش «نظارت بر خشکسالی آمریکا» هم حاکیست که بیشتر کالیفرنیا اکنون برای اولین بار از سال ۲۰۲۰ از خشکسالی خارج شده و فقط بخش‌های لم یزرع آن همچنان گرفتار کم‌آبی «متوسط» یا «شدید» است.
 کمبود بارندگی، رطوبت خاک، حجم آبهای جاری، ذخایر آب‌های زیرزمینی و سلامت پوشش گیاهی از معیارهایی است که خشکسالی براساس آنها سنجیده می‌شود.
 با این حال کارشناسان هشدار می‌دهند که کالیفرنیا هنوز از شرایط کم‌آبی طولانی خارج نشده؛ شرایطی که خشک‌ترین دوره ۲۲ ساله در ۱۲۰۰ سال اخیر را از سال ۲۰۰۰ تا ۲۰۲۱ رقم زده است.
 کارشناسان می‌گویند که در طول قرن بیستم در یک دوره ۲۰ ساله در این منطقه حدود ۱۰ سال آنها خشک و ۱۰ سال تر بود که باعث حفظ تعادل می‌شد. اما در ۲۵ سال گذشته فقط ۹ سال تر بوده و ۱۶ سال خشک.
 علاوه بر کالیفرنیا منطقه وسیع‌تر غرب آمریکا هم در سال‌های اخیر خشکسالی شدیدی را پشت سر گذاشته.
 ناسا که با کمک ماهواره‌هایش تغییرات در آب‌های سطحی را زیر نظر دارد، سال پیش هشدار داد که غرب آمریکا وارد یکی از شدیدترین خشکسالی‌ها در تاریخ خود شده است.
 اما داده‌های اخیر حاکی از وضعیتی پرآب در حوزه آبریز کلورادو در پی بارش برف سنگین در کوه‌های راکی است که انتظار می‌رود دریاچه‌های منطقه را تغذیه کند. به گفته مقام‌ها میزان برف در رشته کوه‌های راکی ۱۱۰ تا ۱۵۰ درصد میانگین برای این وقت سال است.
 بارش برف در ماه‌های اخیر دو دریاچه پاول و مید - بزرگترین مخازن آب پشت سد در آمریکا که بر رود کلورادو ساخته شده‌اند - را از خطر قریب‌الوقوع افت خطرناک سطح آب و بدل شدن به «حوض بی جان» نجات داده است.
 این زمانی است که سد دیگر قادر به تولید برق یا تحویل آب برای مصارف انسانی نیست. با این حال اقلیم‌شناسان می‌گویند که هرچند ممکن است برف و باران امسال باعث بهبود موقتی وضع مخازن آب شده باشد، اما این برای حل مشکلات بلندمدت منطقه که ناشی از عدم توازن میان عرضه و تقاضاست کافی نیست.
 از نیم قرن پیش در کالیفرنیا زیرساخت‌هایی شامل کانال‌های بزرگی ایجاد شده که آب را برای کشاورزی و مصرف خانگی از بخش های شمالی به جنوب ایالت منتقل می‌کند.
 اما در این سیستم به موضوع تجدید آب‌های زیرزمینی توجه زیادی نشده بود. در نتیجه آب باران عمدتا به دریا سرازیر می‌شود.
 اما با توجه به ظاهر شدن سریع عوارض تغییر اقلیم در یک تا دو دهه اخیر، این ایالت سال پیش «استراتژی تامین آب» را منتشر کرد. این طرح خواستار ایجاد فضای لازم برای ذخیره ۴.۹ میلیارد متر مکعب آب می‌شود که برای تامین آب مورد نیاز ۸ میلیون خانوار در این ایالت ۴۰ میلیون نفری کافیست.
 بیشتر این آب قرار است در آبخوان‌ها یا در انبارهای آب زیرزمینی ذخیره شود و اینجاست که زمین‌های کشاورزی به کمک می‌آیند.
 بارندگی‌های شدید امسال باعث طغیان رودها در بخش‌هایی از شمال و مرکز ایالت از جمله رود ساکرامنتو و سن واکین شده.
 مقام‌ها برای تجدید آب‌های زیرزمینی این سیل را به سوی زمین‌های کشاورزی هدایت می‌کنند تا به تدریج به دل خاک رسوخ کند.
 زمین‌های آب گرفته همچنین استرحتگاه مناسبی است که پرندگان مهاجر را به خود می‌کشد.
 سازمان منابع آب کالیفرنیا می‌گوید که برای ۴۲ پروژه شارژ آبخوان‌ها، ۶۸ میلیون دلار به سازمان‌های آب محلی داده است.
 تلاش برای استفاده از مزارع برای شارژ آبخوان‌ها با استقبال کارشناسانی روبرو شده که می‌گویند این رویکرد می‌تواند راه موثری برای مقابله با کمبود آب در سال‌های خشک باشد.
 با این حال این اقدام منتقدانی هم دارد که استدلال می‌کنند بدون مطالعه کافی انجام شده و خطر نفوذ مواد شیمیایی مثل سموم کشاورزی به آب‌های زیرزمینی را به همراه دارد.
 مناطق وسیعی از «دشت مرکزی» (سنترال ولی) کالیفرنیا در گذشته‌ای نه چندان دور - پیش از گسترش کشاورزی - دشت سیلابی بود که از رودها و آب‌های جاری شده از کوه های سی‌یرا تغذیه می‌کرد.
 اما در دهه‌های اخیر زدن چاه و پمپ بی‌رویه آب‌های زیرزمینی در مناطق کشاورزی باعث کاهش شدید سطح آبخوان‌ها در این منطقه شده که فرونشست خسارت‌بار زمین یکی از عوارض آن است.
 «دشت مرکزی» کالیفرنیا یکی از بزرگترین تولیدکنندگان محصولات کشاورزی در این کشور است بنابراین آب‌های زیرزمینی منبعی حیاتی برای کشاورزی در آنجاست.
 بیش از یک سوم سبزیجات و دو سوم میوه و دانه‌های مغزدار آمریکا در کالیفرنیا کشت می‌شود.
"
358,دانش,با گرم شدن سیاره فصل رشد برخی درختان «یک ماه افزایش یافته»,تغییرات اقلیمی |  طبیعت |  علمی |  حفظ منابع طبیعی | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 پژوهشی تازه‌ نشان داده است که گرمایش زمین بر نحوه رشد درختان اثر گذاشته است.
 پژوهشگران، که در زمینه درختان «چوب‌سخت» در شمال غربی ایالت اوهایو در آمریکا پژوهش می‌کنند، می‌گویند که یک قرن گرمایش زمین، میانگین فصل رشد سالانه درخت‌ها را یک ماه بیشتر کرده است.
 محققان دانشگاه ایالتی اوهایو مشاهدات اخیر را با یادداشت‌های دقیقی مقایسه کرده‌اند که یک کشاورز محلی از اواخر قرن نوزده و اوایل قرن بیستم به‌جا گذاشته است.
 آنها می‌گویند که این مطالعه سرنخی به دست می‌دهد که انواع درختان در آینده چطور با تغییرات اقلیمی دست‌و‌پنجه نرم می‌کنند.
 توماس میکِسِل، که در شهر کوچک واسِئون در اوهایو کشاورزی می‌کرد، از ۱۸۸۳ تا ۱۹۱۲ به‌دقت رشد درختان بومی، میزان بارندگی و دما را ثبت کرد.
 میانگین دمای کره زمین از زمان شروع انقلاب صنعتی، یعنی از حدود ۲۰۰ سال قبل تا حالا، ۱.۱ درجه سانتیگراد گرم‌تر شده است. محققان می‌گویند با توجه به این که بیشتر این گرمایش در دهه‌های اخیر اتفاق افتاده، مشاهدات میکسل به مثابه یک مجموعه داده‌های تقریبا منحصر به‌فرد از دوران پیش از گرمایش است.
 کِلِن کالینگر-یوک، نویسنده اصلی این پژوهش، در بهار و پاییز سال‌های ۲۰۱۰ تا ۲۰۱۴ به واسئون سفر کرد تا هفت نوع درخت «چوب‌سخت» (متعلق به درختان پهن‌برگ خزان‌کننده) را مطالعه کند.
 او گفت که مدت زمانی که درختان در طول سال برگ داشتند حدودا ۱۵ درصد بیش از زمانی است که میکسل گزارش کرده است.
 کالینگر-یوک می‌گوید: «وضعیت دیگر مثل گذشته نیست، عمیقا فرق کرده است. کش پیدا کردن فصل رشد به مدت یک ماه کامل تفاوت خیلی بزرگی است، چون صحبت از تغییرات فصلی است که اصولا در مدت کوتاهی اتفاق می‌افتند.»
 نوع واکنش هر درخت به افزایش دما متفاوت بود - بیشتر آن‌ها مدت طولانی‌تری در پاییز رنگ برگ‌های خود را حفظ کردند اما بعضی زودتر در بهار جوانه زدند.
 پیامد رشد طولانی‌تر درختان در طول سال هنوز روشن نیست.
 درختان نقشی حیاتی در مکیدن دی اکسید کربن از اتمسفر دارند و محققان گفتند که احتمال دارد دوره طولانی‌تر رشد به معنی جذب مقدار بیشتری از این گاز گلخانه‌ای باشد. اما آنها هشدار می‌دهند که دمای بالاتر، که نوسان زیادی دارد، ممکن است باعث فشار بر درختان به شکل‌هایی شود که ما آن را نمی‌شناسیم.
 کالینگر-یوک می‌گوید باید مطالعات بیشتری بر روی انواع گونه‌های درختان انجام داد تا بتوان تاثیر درخت‌کاری بر مهار تغییر اقلیم را بهتر درک کرد.
 او گفت: «وقتی به یک استراتژی نسبتا کم‌هزینه برای مقابله با گرمایش فکر می‌کنیم، کاشت تعداد زیادی درخت که دی اکسید کربن را از هوا خارج می‌کنند رویکرد خیلی خوبی است، اما ابتدا باید شواهدی از میزان سود آن داشته باشیم.»
"
359,دانش,آزمایش دی‌ان‌ای موهای بتهوون برای شناسایی علت مرگ این موسیقی‌دان,علمی | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 حدود دو قرن پس از مرگ لودویگ فان بتهوون، موسیقی‌دان و آهنگساز برجسته آلمانی، محققان با آزمایش روی موهای او به یافته‌هایی در مورد علت مرگ و وضعیت سلامتی‌اش دست یافتند.
 این آزمایش‌ها نشان می‌دهند که بتهوون زمینه ژنتیکی برای بیماری کبدی داشته و به هپاتیت ب، ویروسی که باعث عفونت کبد می‌شود، مبتلا بوده است.
 تیمی از پژوهشگران دانشگاه کمبریج برای انجام این آزمایش و روشن شدن وضعیت سلامت بتهوون، رشته‌هایی از هشت طره موی این آهنگساز برجسته را بررسی کردند.
 لودویگ فان بتهوون در سال ۱۷۷۰ در شهر بن آلمان به دنیا آمد و در سال ۱۸۲۷ در ۵۶ سالگی در وین اتریش درگذشت.
 این آهنگساز و پیانیست برجسته در اواسط دهه دوم عمرش دچار کاهش پیشرونده شنوایی شد که تا سال ۱۸۱۸ منجر به ناشنوایی او شد.
 با این حال، محققان نتوانستند با این آزمایش‌ها دلیل قطعی کاهش شنوایی او را مشخص کنند.
 تریستان بگ، یکی از این محققان، گفته که زمینه‌های ژنتیکی، همراه با مصرف زیاد الکل ممکن است در بیماری کبد این آهنگساز نقش داشته است.
 گفته می‌شود این آهنگساز مرتب الکل می‌نوشید اما میزان دقیق مصرف الکل او تخمین زده نشده است.
 آقای بگ گفت: هرچند اکثر معاصران ادعا می‌کنند که مصرف الکل او با توجه به معیارهای اوایل قرن نوزدهم وین در حد متوسط بوده، با این حال احتمالا دوز آن در حدی بوده که امروزه برای کبد مضر پنداشته می‌شود.
 او گفت: اگر میزان مصرف الکل بتهوون در دراز مدت به اندازه کافی سنگین بوده، این در کنار ناهنجاری‌های ژنتیکی یکی از دلایل احتمالی سیروز کبدی بتهوون بوده است.
 این آهنگساز معروف همچنین به بیماری‌های گوارشی هم مبتلا بود. تحقیقات تازه نشان داده‌ که ناخوشی گوارشی بتهوون ناشی از بیماری سلیاک یا عدم تحمل لاکتوز نبوده است.
 یوهانس کراوز، از موسسه انسان‌شناسی تکاملی ماکس پلانک در آلمان، گفت: نمی‌توانیم به طور قطع بگوییم که چه چیزی باعث مرگ بتهوون شده است، اما حالا حداقل می‌توانیم وجود ناهنجاری‌های ژنتیکی و عفونت با ویروس هپاتیت ب را تایید کنیم.
 دکتر اکسل اشمیت، از موسسه ژنتیک انسانی در بیمارستان دانشگاه بن، گفت: هرچند علل ژنتیکی که منجر به ناشنوایی بتهوون شده باشد تشخیص داده نشده اما نمی‌توان وجود چنین احتمالی را کاملا هم رد کرد.
 آقای بگ افزود: امیدواریم با قرار دادن ژنوم بتهوون در دسترس محققان، روزی بتوان به جواب سایر سوالات در مورد سلامت و شجره‌نامه او برسیم.
 پیش از این نیز کارشناسان بسیاری پژوهش‌هایی در مورد بیماری‌های بتهوون و تاثیر آن‌ بر شخصیت و موسیقی او را انجام داده‌اند.
"
360,دانش,جیمز وب طوفان غبار را روی سیاره‌ای بیرونی شناسایی کرد,علمی |  ستاره شناسی | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 سیاره‌شناسان برای اولین بار موفق به رصد یک طوفان شدید غبار در سیاره‌ای در خارج از منظومه شمسی شده‌اند.
 این طوفان روی برون‌سیاره‌ای به نام «وی اچ اس ۱۲۵۶ بی» در فاصله ۴۰ سال نوری از زمین ردیابی شد.
 این کشف با توانایی‌های فوق‌العاده تلسکوپ فضایی جیمز وب ممکن شد.
 ذرات غبار در اتمسفر این سیاره از جنس سیلیکات هستند؛ دانه های ریزی که از سیلیکن و اکسیژن تشکیل شده اند و مبنای بیشتر کانی‌های سنگی را تشکیل می‌دهند.
 اما طوفانی که توسط این تلسکوپ ردیابی شد دقیقا همان پدیده ای نیست که در یک ناحیه خشک و بیابانی در سیاره ما اتفاق می افتد.
 پروفسور بت بیلر از دانشگاه ادینبورو و رصدخانه رویال ادینبورو در بریتانیا گفت: «اینجا صحبت از دانه های سیلیکات به اندازه ذرات دود است، خیلی ریزتر از دانه های شن.»
 او به بی بی سی نیوز گفت: «ابرهای روی 'وی اچ اس ۱۲۵۶ بی' از این نوع هستند، البته خیلی داغتر. این سیاره یک شی جوان و داغ است. دمای سطح فوقانی ابرها شاید چیزی به اندازه دمای شعله یک شمع باشد.»
 'وی اچ اس ۱۲۵۶ بی' ابتدا توسط تلسکوپ بریتانیایی ویستا در شیلی که در سال ۲۰۱۵ ساخته شد شناسایی شد.
 این از نوع سیاراتی است که «ابرمشتری» نامیده می شوند - سیاره ای شبیه به غول گازی منظومه ما، اما خیلی بزرگتر احتمالا با جرمی ۱۲ تا ۱۸ برابر مشتری.
 فاصله این سیاره از یک جفت ستاره مرکزی حدود چهار برابر پلوتون از خورشید است که فوق العاده زیاد است. بعضی منظومه ها دارای دو ستاره هستند.
 رصدهای قبلی از وی اچ اس ۱۲۵۶ بی نشان داده بود که رنگی متمایل به قرمز دارد، که نشانه آن است که ممکن است جوی غبارآلود داشته باشد. مطالعه با جیمز وب این موضوع را تایید می کند.
 پروفسور بیلر می گوید: «جالب است چون نشان می دهد که ابرهای روی یک سیاره دیگر چقدر می تواند متفاوت از ابرهای بخاری باشد که ما در زمین داریم.»
 «ما در اتمسفر شاهد منوکسید کربن و متان هستیم، که نشان دهنده حرارت و تلاطم آن است، و مواد را از عمق به بالا می کشید.»
 تلسکوپ ها قبلا سیلیکات را در سیارات موسوم به کوتوله های قهوه ای ردیابی کرده بودند. اینها اساسا اجرامی شبیه ستارگان هستند که به درستی روشن نشده اند.
 تلسکوپ جیمز وب برای این کشف از دوربین میان-فروسرخ (میری) که بخشی از آن در بریتانیا ساخته شده و طیف سنج نزدیک-فروسرخ (نیراسپک) استفاده کرد.
 اینها عکس هایی زیبایی از سیاره نگرفتند اما با تفکیک نور برآمده از سیاره به عناصر تشکیل دهنده، به تشخیص ترکیب های اتمسفر کمک کردند.
 پروفسور گیلیان رایت، محقق ارشد میری و مدیر مرکز فناوری نجوم بریتانیا در ادینبورگ گفت: «جیمز وب تنها تلسکوپی است که می‌تواند همه این ویژگی‌های مولکولی و غبار را با هم اندازه‌گیری کند.""
 «تصویر پویایی که در این مطالعه از اتمسفر 'وی اچ اس ۱۲۵۶ بی' ارائه شده، نمونه بارز اکتشافاتی است که قابلیت های پیشرفته میری و نیراسپک ممکن می کنند.»
 ماموریت اصلی جیمز وب مشاهده ستارگان و کهکشان های اولیه ای است که برای اولین بار فقط چند صد میلیون سال پس از انفجار بزرگ درخشیدند. اما یک هدف مهم این تلسکوپ همچنین بررسی سیارات سایر منظومه هاست. میری و نیراسپک ابزارهای فوق العاده ای برای مطالعه اتمسفر این سیارات با جزئیات بی سابقه است.
 دانشمندان امیدوارند حتی بتوانند تشخیص دهند که آیا برخی از این سیارات شرایط مناسبی برای میزبانی حیات دارند یا نه.
 ستاره شناسان مشاهدات وب از وی اچ اس ۱۲۵۶ بی را در مجله نامه اخترفیزیک گزارش کرده اند.
 جیمز وب پروژه مشترک آژانس های فضایی آمریکا، اروپا و کانادا است. این تلسکوپ در دسامبر ۲۰۲۱ به فضا پرتاب شد و به عنوان جانشین تلسکوپ فضایی هابل در نظر گرفته می شود.
"
361,دانش,سرعت گرفتن نابودی جنگل‌های کوهستانی طبیعت را به خطر انداخته است,زیست شناسی |  طبیعت |  علمی |  حفظ منابع طبیعی | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 دانشمندان هشدار می‌دهند که جنگل‌های کوهستانی با شتاب نگران‌کننده‌ای در حال ناپدید شدن هستند؛ وضعیتی که حیات وحش در برخی از غنی‌ترین زیستگاه های زمین را تهدید می‌کنند.
 محققان با کمک تصاویر و داده‌های ماهواره‌ای دریافتند که از سال ۲۰۰۰ به بعد بیش از ۷ درصد جنگل‌های کوهستانی ناپدید شده‌اند که منطقه‌ای بزرگتر از ایالت تگزاس آمریکا است.
 بیشترین نابودی به مناطق حاره‌ای - از مهمترین زیستگاه‌های زمین - مربوط می‌شود که گونه‌های در معرض تهدید را در معرض خطر حتی بیشتری قرار می‌دهد.
 بیشتر این ضایعات ناشی از قطع جنگل‌ و آتش‌سوزی‌ بود و پس از آن کشاورزی قرار داشت.
 این مطالعه که تحت هدایت دانشگاه لیدز و دانشگاه علوم و فناوری جنوبی در چین انجام شد در مجله «وان اِرت» (یک زمین) منتشر شده است.
 محققان می‌گویند مناطق کوهستانی بیش از ۸۵ درصد پرندگان، پستانداران و دوزیستان جهان را در خود جای داده‌اند و جنگل‌های مناطق کوهستانی به خصوص زیستگاه‌های مهمی برای طبیعت و حیات وحش هستند.
 دور از دسترس بودن این مناطق در گذشته تا حدودی باعث حفاظت از آنها می‌شد، اما در این قرن بیش از پیش در برابر جنگل‌زدایی آسیب‌پذیر شده اند.
 محققان تغییرات در پوشش درختی را بین سال‌های ۲۰۰۱ تا ۲۰۱۸ در کوهستان‌های اطراف جهان بررسی کردند و انواع مختلف جنگل‌ها را در ارتفاعات مختلف مقایسه کردند تا ببینند نابودی جنگل بر طبیعت و حیات وحش چه تاثیری دارد.
 آنها اشاره کردند که جنگل‌های کوهستانی اکنون با سرعتی بیش از گذشته از دست می‌روند، به طوری که سرعت روند نابودی آنها بین سال‌های ۲۰۱۰ تا ۲۰۱۸ در مقایسه با دوره میان ۲۰۰۱ تا ۲۰۰۹، پنجاه درصد افزایش یافته است.
 جدی‌ترین ضایعات به آسیا، آمریکای جنوبی، آفریقا، اروپا و استرالیا مربوط می‌شود. محققان گسترش کشاورزی در مناطق مرتفع جنوب شرقی آسیا را به عنوان عامل اصلی این شتاب عنوان کردند.
 جنگل‌های تحت حفاظت‌ وضع بهتری داشتند، اما محققان هشدار می‌دهند که پوشش درختی باید از وسعت کافی برخوردار باشد تا گونه‌ها امکان جولان طبیعی داشته باشند.
 آنها همچنین تاکید کردند که باید نیازهای ساکنان مناطق جنگلی کوهستانی را هم در محاسبات وارد کرد.
 محققان گفتند که هرگونه اقدام جدید حفاظتی ""باید میان نیاز به حفاظت از جنگل‌ها و تضمین تولید غذا و رفاه انسان آشتی برقرار کند.""
"
362,دانش,لباس فضایی بازگشت به ماه رونمایی شد,علمی |  ستاره شناسی |  فضا | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 ناسا نسل جدید لباس فضایی را برای سفر بازگشت انسان به ماه رونمایی کرده است.
 این طرح بدیع دارای ویژگی‌های تخصصی برای کمک به فضانوردان در انجام آزمایش‌های علمی در سطح ماه است.
 گفته می‌شود که نمونه اولیه برای فضانوردان زن مناسب‌تر است.
 ناسا امیدوار است که فرم نهایی لباس برای ماموریت آرتمیس ۳ به ماه که قرار است در سال ۲۰۲۵ پرتاب شود آماده باشد.
 لباس‌های موجود فضایی که مسافران فضا از آمریکا به تن می‌کنند، از سال ۱۹۸۱ به‌طور کامل بازطراحی نشده‌ است.
 هنگامی که ناسا اعلام کرد انسان بعد از پنجاه و اندی سال به ماه بازخواهد گشت، قول داد که اولین زن و اولین فرد رنگین پوست به سطح ماه اعزام خواهند شد.
 قبلا مواردی بوده که ماموریت‌های فضایی زنان به دلیل نبود لباس‌هایی به اندازه آن‌ها لغو شده است. یک لباس مناسب برای جلوگیری از خستگی مفرط و در بدترین حالت، آسیب فیزیکی، مهم است.
 ناسا در سال ۲۰۱۹ قصد داشت تیمی از فضانوردان زن را برای تکمیل یک پیاده‌روی فضایی در ایستگاه فضایی بین‌المللی (خروج از ایستگاه برای کار روی ساختمان آن) مامور کند.
 اما درست چند روز قبل از آنکه اَن مک‌کلین و کریستینا کُک به پیاده‌روی بروند، ناسا متوجه شد که دو لباس فضایی با اندازه مناسب برای هر دو آنها ندارد، در نتیجه مک‌کلین در آن ماموریت جای خود را به همکارش نیک هیگ داد.
 ناسا اکنون بر این باور است که طرح جدید این مشکلات را برطرف خواهد کرد و برخی از چالش‌های ناشی از ماموریت آرتمیس ۳ به ماه را که قرار است در سال ۲۰۲۵ پرتاب شود مرتفع خواهد کرد.
 ویژگی مهم لباس فضایی رساندن اکسیژن با فشار مناسب به فضانورد است تا در خلاء تقریبا کامل فضا زنده بماند.این جنبه نیاز به طراحی دقیق دارد، چون در صورت وقوع نقص، ریه‌های فضانورد به سرعت منبسط و باعث مرگ می‌شود.
 لارا کی‌یِرنی، مدیر تیم لباس فضایی ناسا، در نمایش روز پنجشنبه این طرح جدید گفت: «ما شروط سفت و سخت زیادی را برای طراحی این لباس در نظر گرفته‌ایم.»
 او افزود: «ماه محیط نامساعدی دارد و قطب جنوب آن واقعا یک چالش خواهد بود. نیازهای حرارتی زیادی وجود دارد و ما به دنبال قابلیت بیشتر در حرکت هستیم تا فضانوردان بتوانند کارآمدتر عمل کنند.""
 «اَکسیوم اِسپِیس» شرکت مستقر در تگزاس سال گذشته قراردادی به ارزش ۲۲۸ میلیون دلار (۱۹۰ میلیون پوند) برای طراحی این لباس‌ها دریافت کرد که حالا با گذشت شش ماه، اولین نمونه آن را در روز چهارشنبه رونمایی کرد.
 لباس فضایی جدید به نام «واحد تحرک فراماشینی اکسیوم» (AxEMU) دارای مفاصلی است که به فضانوردان انعطاف‌پذیری بیشتری می‌دهد. همچنین دارای چراغ‌هایی در داخل کلاه ایمنی است.
 این ویژگی‌ها مهم‌اند چون لازم است فضانوردان برای درک بهتر منطقه قطب جنوب ماه به بررسی زمین‌شناسی، جمع‌آوری نمونه‌ها و داده‌های دیگر بپردازند.
 این کلاه همچنین دارای یک دوربین فیلمبرداری «اچ دی» است تا امکان تماشای ویدیوهای ماه با وضوح بالا از زمین را فراهم کند.
 چکمه‌های فضایی جدید باید بتوانند در برابر دمای منجمدکننده نقاطی در سطح ماه که در سایه دایمی قرار دارند مقاومت کنند.
 لباس‌ها با استفاده از روش‌های پیشرفته از جمله چاپگرهای سه بعدی و برش‌های لیزری برای اطمینان از اندازه‌گیری دقیق تولید می‌شوند.
 نمونه اولیه بخشی از سرمایه گذاری یک میلیارد دلاری ناسا برای تهیه دو لباس فضایی آماده پرواز است که برای ماموریت ماه حاضر باشد.
 آژانس فضایی آمریکا در سال ۲۰۲۱ فاش کرد که تا پیش از آن ۴۲۰ میلیون دلار در داخل سازمان برای ساخت لباس فضانوردی خرج کرده اما نتیجه ملموسی نگرفت، بنابراین تصمیم گرفت که بخش خصوصی را برای ادامه کار مامور کند.
 مایک سافردینی، رئیس و مدیرعامل «اکسیوم اسپیس» در بیانیه‌ای گفت: «لباس فضایی آرتمیس ۳ شرکت اکسیوم اسپیس برای مقابله با چالش‌های پیچیده قطب جنوب ماه آماده خواهد بود و به رشد درک ما از ماه کمک می‌کند تا امکان حضور درازمدت در آنجا را فراهم کند.»
"
363,دانش,بازگشت جنجال‌برانگیز گرگ‌ها به بلژیک پس از ۱۰۰ سال,طبیعت |  علمی |  اروپا |  حیوانات | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 یان گواوی به ما یاد می‌دهد که چگونه رد گرگ‌ها را پیدا کنیم.
 پژوهشگری از پژوهشکده جنگل‌ها و مناطق طبیعی فلاندر که با ما در یکی از مسیر‌های جنگلی در استان لیمبورگ واقع در غرب بلژیک همراه شد.
 طولی نمی‌کشد که او رد‌پای گرگ‌ها را می‌یابد که اگر او نشان‌مان نمی‌داد هرگز متوجه نمی‌شدیم. رد پنجه‌های جلویی که به نرمی روی گل‌و‌لای فشرده شده است و شاید فقط چند روز از آن گذشته باشد.
 برای اولین بار پس از حدود ۱۰۰ سال گروه کوچکی از این جانوران شکارچی در این منطقه دیده شده‌اند.
 زمانی به طور بی‌رحمانه گرگ‌ها در اروپا شکار می‌شدند. مردم محلی می‌گویند پیش از ظهور دوباره آنها آخرین گرگ در بلژیک را پادشاه لئوپولد دوم در حدود سال ۱۸۹۰ شکار کرد.
 برآورد‌ها از تعداد گرگ‌های موجود فعلی بین ۱۵ تا ۲۰ عدد است، یک گله در فلاندر و دیگری در والونیای جنوبی است و هم‌چنین جفتی که به تازگی رها‌سازی شده‌اند.
 تعداد آنها باید بیش از این باشد برای مثال گمان بر این است که در کشور‌های همسایه مانند فرانسه و آلمان هم صد‌ها عدد از این جانور شکارچی زندگی می‌کند. در این میان دولت بریتانیا امکان حضور دوباره گرگ‌ها در طبیعت این کشور را رد کرده است.
 افزایش تعداد گرگ‌ها در سراسر اروپا در برخی کشور‌ها زنگ خطر را به صدا در آورده است در حالی‌که اتفاق خوبی از دید طرفداران محیط‌زیست تلقی می‌شود.
 اما دلیل تجدید حیات و احیای گرگ‌ها تنها به یک عامل محدود نمی‌شود اما بی‌تردید فقط به‌دست طبیعت نبوده است.
 یان می‌گوید:""دلیل بازگشت گرگ‌ها به‌طور عمده حمایت و حفاظت‌های قانونی است"".
 حفاظت از گرگ‌ها در کنوانسیون برن و پس از آن در دستور‌العمل اتحادیه اروپا برای زیستگاه‌های جانوری در سال ۱۹۹۲ قید شده است. در این توافق‌نامه‌ها به‌دام‌اندازی یا شکار گرگ مگر در برخی موارد استثنایی ممنوع شده است.
 یان می‌گوید:""از اوایل دهه ۱۹۹۰ اتفاقات فراوانی در اروپا افتاده است و گرگ‌ها شروع به پخش در سراسر این قاره کردند"".
 یک برآورد سپتامبر ۲۰۲۲ اروپا اعلام کرده است:""پس از کاهش شدید تعداد گرگ‌ها در نیمه اول قرن بیستم بنابر دقیق‌ترین آماری که در دست است تعداد کل گرگ‌ها در ۲۷ کشور عضو اتحادیه اروپا حدود ۱۹٬۰۰۰ قلاده است"".
 یان در جستجوی بقایای مدفوع گرگ‌هاست که به‌ویژه اکنون پس از باران به‌طور عمده بخش‌هایی از موهای شکار آنها را هم در خود دارد.
 تجزیه و تحلیل رژیم غذایی گرگ‌ها نشان می‌دهد که آنها بیشتر از آهو و شوکا و گراز تغذیه می‌کنند.
 اما حدود ٪۱۵ از رژیم غذایی گرگ‌ها از دام‌های روستائیان است. این موضوعی است که یوهان اشوتدن، یکی از گوسفند‌داران منطقه به‌خوبی از آن آگاه است.
 در‌حالی که در زیر باران ریز ملایمی در کنار مزرعه‌ای که با حصار الکتریکی محافظت می‌شود و گوسفندانش در حال چرا هستند ایستاده‌ایم او می‌گوید:""ما همیشه باید گرگ‌ها را در‌نظر داشته باشیم"".
 ""ما می‌توانیم حصار و سیم بیشتری استفاده کنیم. اما حصار ضد‌گرگ وجود ندارد. گرگ‌ها باهوش هستند و می‌توانند از هر حصاری عبور کنند"".
 او می‌گوید از سال ۲۰۱۸ که دوباره گرگ‌ها در منطقه پیدا شدند چند تا گوسفند‌های من کشته شده‌اند.
 چنین وضعیتی باعث اعتراضاتی در سال‌های اخیر شده است. در سال ۲۰۲۱ حدود ۳۰۰۰ نفر در تظاهرات شرکت کردند.
 یوهان تصاویری از دام‌های کشته‌شده دارد اما بسیاری از آنها دلخراش‌تر از آن است که بتوان منتشر کرد.
 مبالغی برای تاوان گوسفند‌های کشته‌شده و حصار‌کشی به او پرداخت شده است اما او می‌گوید این مقدار خسارت واقعی را پوشش نمی‌دهد.
 یوهان می‌گوید:""من می‌خواهم با گرگ‌ها هم‌زیستی داشته باشیم اما به‌شرطی که هزینه کار اضافی و انرژی بیشتری که برای محافظت گوسفندان صرف کنیم را به ما بدهند"".
 از طرفی برخی دیگر طرفدار اقدامات متقابل شدید‌تر هستند تا حدی که برخی از نمایندگان اتحادیه اروپا به‌تازگی به کاهش میزان حفاظت از گرگ‌ها رای دادند.
 این مصوبات تعهدات قانونی برای دولت‌ها ایجاد نمی‌کرد اما کسانی که مدافع آنها هستند معتقدند بدون کنترل‌های شدید‌تر نباید اجازه داد که جمعیت گرگ‌ها افزایش پیدا کند.
 در سوئد ۵۷ گرگ در فاصله بین ژانویه و فوریه با مجوز قانونی شکار شده‌اند. مخالفان اعتبار این مجوز‌های قانونی را زیر سوال برده‌اند.
 این موضوع یک بار دیگر در مرکز توجه قرار گرفت وقتی دالی، اسب پونی اورسلا فون‌در‌لاین، رئیس کمیسیون اروپا شکار گرگ‌ها شد.
 این گرگ که اکنون دارای نام رسمی GW950m است به دلیل چندین حمله متوالی در انتظار مجازات مرگ است.
 به بلژیک باز‌می‌گردم و مسیری که همراه با یان گواوی طی می‌کردیم، او می‌گوید پس از یک قرن زندگی بدون حضور گرگ‌ها تعجبی ندارد که پدیدار شدن آنها باعث ایجاد ترس و وحشت بشود.
 ""مردم باید خودشان را با حضور گرگ‌ها سازگار کنند. باید حصار‌ها و حفاظ‌های محکم بکشند. اگر این کار را انجام دهند به خوبی ممکن است با گرگ‌ها هم‌زیستی کرد"".
 از یان می‌پرسم نکته مثبت پدیدار شدن دوباره گرگ‌ها در اروپا چیست؟
 او می‌گوید این شکارچیان باعث می‌شوند میزان بیماری کاهش پیدا کند چون آنها شکار خود را از میان جانوران ضعیف و بیمار انتخاب می‌کنند. و با پرسشی حرفش را ادامه می‌دهد ""باید از خودمان بپرسیم آیا همه‌چیز باید اثر مثبتی آنطور که ما انسان‌ها می‌خواهیم داشته باشد؟""
 ""شاید بعضی جانوران فقط برای خودشان حق زندگی داشته باشند نه فقط چون ما آنها را مفید می‌دانیم"".
 در مسیری که در لیمبورگ طی کردیم هیچ گرگی ندیدیم هر چند به کمک چشمان دقیق کارشناس همراه‌مان آثار و نشانه‌های آنها را دیدیم.
 آن رد پنجه‌ها نشان از بازگشت این جانور شکارچی دارد و شروع درگیری دوباره انسان با طبیعت.
"
364,دانش,حرکت دو کوه یخی عظیم از جنوبگان؛ یکی از آنها به بزرگی لندن است,تغییرات اقلیمی |  علمی | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 پژوهشگران بریتانیایی دو کوه یخی، از بزرگ‌ترین کوه‌های یخی جهان، را ردیابی می‌کنند که به طرف مناطقی در حرکتند که ممکن است بر کشتی‌رانی، ماهیگیری و حیات وحش تأثیر بگذارند.
 این قطعات یخ به بزرگی یک کلان‌شهر از یخ‌های منطقه جنوبگان جدا شده‌اند و ذوب شدن و از بین رفتن آنها ممکن است چند دهه طول بکشد.
 گروهی از پژوهشگران توانسته‌اند از یکی از این کوه‌های یخی به نام ای ۸۱ در هنگام عبور از ایستگاه پژوهشی هالی در جنوبگان عکس‌برداری کنند. این کوه یخ به بزرگی شهر لندن است.
 گروه پژوهشی دیگری با کشتی به اطراف کوه یخ ای ۷۶ ای رفته‌اند که از کوه یخ دیگر عظیم‌تر است و بیش از سه هزار کیلومتر مربع مساحت دارد و دراز و باریک است.
 بعضی آن را به میز اتوی غول‌پیکر تشبیه کرده‌اند.
 جراینت تارلینگ از افرادی است که سوار بر کشتی رویال پژوهش و اکتشاف بریتانیا امکان بررسی دقیق‌ و از نزدیک این کوه یخی را در مسیرش از دریای ودل در منطقه جنوبگان به طرف اقیانوس اطلس جنوبی پیدا کرده است.
 این استاد زیست‌شناس و اقیانوس‌شناس به بخش خبر بی‌بی‌سی می‌گوید:«این کوه یخ درست در مسیر ما برای بازگشت قرار داشت و ۲۴ ساعت طول کشید تا توانستیم آن را دور بزنیم و مسیرمان را ادامه دهیم.»
 «در بعضی قسمت‌ها بسیار به کوه یخ نزدیک شدیم و نمای خوبی از آن دیدیم. با استفاده از لوله‌های مخصوص فاقد هرگونه آلودگی در زیر کشتی توانستیم مقداری از آب اطراف کوه یخ را گرد‌آوری کنیم و حالا برای ادامه تحقیقات نمونه‌های فراوانی در اختیار داریم.»
 به گفته این دانشمند بریتانیایی پژوهش جنوبگان کوه یخ‌های عظیم مسطح یا هموار تأثیر قابل‌توجهی، چه سازنده چه مخرب، بر محیط‌زیست می‌گذارند.
 وقتی کوه‌های یخی آب می‌شوند مقدار شگفت‌آوری آب شیرین وارد دریا‌ها می‌کنند که ممکن است برای برخی موجودات تطبیق با آن دشوار باشد. آب شدن کوه‌های یخ مقدار فراوانی خاک معدنی هم آزاد می‌کند. این خاک هنگامی که کوه یخ بخشی از یخچال طبیعی در بستر سنگی اقیانوس جنوبگان بوده است با یخ هم‌بند شده است. خاک موجود در کوه‌های یخ سرشار از مواد مغذی گوناگونی است که باعث برانگیختن حیات در اقیانوس‌ها خواهد شد.
 ای ۷۶ ای در ماه مه ۲۰۲۱ از بدنه سکوی یخی یا یخ‌تاق فیلچنر رونی جدا شد و پیش از این در فاصلهٔ دوری در جنوب موقعیت فعلی‌اش قرار داشت.
 این کوه حالا به طرف شمال حرکت می‌کند و بر‌اثر باد و جریان‌های دریایی به سوی شکاف میان سرزمین‌های فرا‌دریایی فالکلند و جورجیای جنوبی راهی شده است.
 این نگرانی وجود دارد که به طرف جورجیای جنوبی برود و در آب‌های کم‌عمق فلات قاره یا شاید در میان مجموعه‌ای از جزایر اطراف به نام جزایر شگ گیر بیفتد.
 در هریک از این موقعیت‌ها باعث مشکلاتی برای مردم و حیات‌وحش منطقه خواهد شد.
 مارک بلچیر، مدیر اداره محیط‌زیست و شیلات دولت جورجیای جنوبی و جزایر ساندویچ جنوبی، چنین توضیح می‌دهد:«اگر کوه یخ در این منطقه به گِل بنشیند مهم‌ترین نگرانی ما شکسته شدن آن به قطعات کوچک‌تری است که حرکت کشتی‌ها را به خطر می‌اندازد.»
 “
 «هرچند فصل گردشگری رو به پایان است، ماهیگیران در فصل زمستان هم فعالیت می‌کنند که ممکن است کوه یخ بر فعالیت‌های آنها اثر بگذارد. ممکن است در مناطقی برای برخی از حیات‌وحش منطقه هم مشکلاتی ایجاد کند البته در زمستان زمانی که حیات‌وحش در مناطق دورتری هستند و نیازی به بازگشت به ساحل برای زادآوری و تغذیه ندارند، یا به‌کلی از جزیره به مناطق دیگری رفته‌اند، کوه یخ پیامد‌های مخرب کمتری خواهد داشت.»
 ای ۸۱ در پایان ماه ژانویه از سکوی یخی برنت جدا شد.
 سال‌های پیش انتظار می‌رفت که چنین شود. اما برخلاف پیش‌بینی پژوهشگران هم‌چنان به رشته‌های باریک یخ به قاره جنوبگان متصل مانده بود. سرنوشت نهایی این کوه یخ گویی چنین بوده است که در همان مسیر ای ۷۶ ای و در مسیر‌های کشتی‌رانی در اقیانوس اطلس جنوبی پیش برود.
 گروه پژوهش در هنگام ترک ایستگاه پژوهشی هالی در پایان فصل تابستان در نیمکره جنوبی در جنوبگان توانست در ارتفاع نزدیک بر فراز کوه یخ پرواز کند.
 به‌طور معمول به‌سختی می‌توان فقط با مشاهده سطح سفید کوه‌های یخی در تصاویر اندازه واقعی آنها را حدس زد.
 برای این دو کوه یخ غول‌پیکر فقط باید به‌خاطر داشت که بخش کوچکی از آن قابل مشاهده است.
 وقتی آن بخش از کوه‌های یخ که بالاتر از سطح آب دریا قرار دارد و مشاهده می‌شود ده‌ها متر باشد به‌معنای این است که یخ در زیر سطح آب بیش از صد‌ها متر است.
 بزرگ‌ترین کوه یخ حدود چند تریلیون تن وزن دارد.
 کوه یخ ای ۸۱ فعلا بزرگ‌ترین کوه یخ جهان است که حدود ۴ هزار کیلومتر مربع مساحت دارد. مانند کوه یخ ای ۷۶ ای این کوه یخ غول‌پیکر هم سال‌ها پیش، در سال ۱۹۸۶، از سکوی یخی فیلچنر رونی جدا شده است. تا چند دهه این کوه یخ به‌عنوان «جزیره‌ یخی» در بخش جنوب مرکزی دریای ودل قرار داشت.
"
365,دانش,پدیده آب و هوایی «لا نینیا» بعد از سه سال پایان یافت,تغییرات اقلیمی |  وضعیت بد آب و هوایی |  علمی | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 هواشناسان می‌گویند یک الگوی طبیعی در هواشناسی که باعث تلاطم در سیستم‌های آب و هوایی در سراسر جهان می‌شود پایان یافته است.
 لا نینیا (یا لا نینا) تا حدودی مسئول بارندگی‌های بی‌سابقه در استرالیا، طوفان‌های شدید استوایی در اطراف جهان و خشکسالی در شرق آفریقا بود.
 این پدیده که با خنک شدن اقیانوس آرام همراه است اکنون بعد از سه سال پایان یافته است.
 هواشناسان اکنون می‌خواهند بدانند که آیا پدیده گرم کننده «اِل نینیو» (یا ال نینو) امسال تابستان پدیدار خواهد شد یا نه.
 در جریان لا نینیا آب‌های اقیانوس آرام خنک‌تر از معمول است که برعکس اِل نینیو است.
 شدیدترین آثار این دوره لا نینیا در شرق استرالیا ظاهر شد که با سیل‌های شدید و بارندگی بی‌سابقه در سال ۲۰۲۲ همراه بود.
 در سیدنی بارندگی سالانه به ۲۵۷۷ میلیمتر رسید که از رکورد قبلی ثبت شده در سال ۱۹۵۰ به اندازه ۳۳۳ میلیمتر بیشتر بود.
 لا نینیا همچنین تا حدودی مسئول یک فصل بی‌سابقه از توفندهای استوایی در سال ۲۰۲۰ در جهان و سومین فصل فعال از این نظر در سال ۲۰۲۱ بود.
 در ماه‌های فوریه و اوایل مارس دمای سطح آب در بخش‌های شرقی اقیانوس آرام درحال افزایش بوده و اکنون اداره هواشناسی استرالیا و سازمان علوم اتمسفری و اقیانوسی آمریکا اعلام کرده‌اند که هم‌اکنون نه اِل نینیا و نه ال نینیو در جریان است.
 کارشناسان انتظار دارند این شرایط خنثی تا بهار و اوایل تابستان ۲۰۲۳ در نیمکره شمالی ادامه پیدا کند.
 براساس برخی پیش‌بینی‌ها بعد از آن ممکن است شاهد گرمتر شدن اقیانوس آرام و حرکت به سوی ال نینیو در اواخر تابستان باشیم، که سازمان هواشناسی استرالیا احتمال آن را ۵۰ درصد پیش بینی می‌کند.
 پیامدهای احتمالی ال نینیو چیست؟
 بزرگترین تاثیر ال نینیو، به خصوص اگر قوی باشد، بالا رفتن میانگین دمای جهانی است به طوری که ممکن است ۰.۲ درجه سانتیگراد بیشتر شود.
 با گرم شدن اقیانوس آرام، گرمای اضافی به اتمسفر منتقل می‌شود، مثل وقتی که یک ظرف آب در حال جوش بخار می‌کند و دمای آشپزخانه را بالا می‌برد.
 گرم‌ترین سال ثبت شده از زمان ثبت رکوردها ۲۰۱۶ بود، زمانی که وقوع یک ال نینیو شدید دمای جهانی را افزایش داد.
 میزان تاثیر بالقوه ال نینیو بر دمای جهانی در سال ۲۰۲۳ احتمالا حداقل خواهد بود، زیرا قرار است اواخر امسال آغاز شود.
 با این حال با پایان تاثیر خنک‌کننده لا نینیا، اداره هواشناسی بریتانیا حدس می‌زند که دما بین ۱.۰۸ تا ۱.۳۲ درجه سانتی‌گراد بالاتر از میانگین دوران ماقبل صنعتی باشد.
 برخی از اثرات دیگر ال نینیو شامل آب و هوای خشکتر و گرمتر در استرالیا است که به طور بالقوه منجر به خطر آتش سوزی بیشتر، سیل در مناطق شرقی آمریکای جنوبی مانند پرو و اکوادور و خشکسالی در آمازون می‌شود.
 ال نینیو همچنین یکی از عواملی است که می‌تواند وقوع چرخندهای استوایی اقیانوس اطلس را کاهش دهد و در نتیجه منجر به طوفان‌های کمتری شود.
 تاثیر ال نینیو بر آب و هوای بریتانیا با اطمینان کمتری قابل پیش‌بینی است، اما تحقیقات نشان می‌دهد که می‌تواند از عوامل هوای بالقوه سردتر زمستانی باشد.
"
366,دانش,قارچ مرموز مسبب ضایعات پوستی در گربه‌ها و انسان‌ها در حال گسترش است,علمی |  بهداشت و درمان | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 تا اواسط دهه نود قارچی به نام اسپوروتریکس برازیلینسیس نسبتاً ناشناخته بود. اما از میان دهه نود تبدیل به یکی از تهدیدهای جدی در سیستم بهداشت آمریکای جنوبی شد.
 اولین موارد بیماری ناشی از این قارچ که ضایعات عمیق پوستی ایجاد می‌کند در ریودوژانیرو توجه محققان را به خود جلب کرد. آن‌ها مشاهده کردند که این قارچ بیشتر از گربه‌های خیابان‌گرد به انسان‌ها منتقل می‌شود.
 کمی بعد، این عفونت به دیگر استان های برزیل هم گسترش پیدا کرد. تحقیقی که ماه سپتامبر سال گذشته توسط انجمن تخصصی پوست برزیل منتشر شد ادعا می‌کند آلودگی و گسترش این قارچ دریکی از بیمارستان‌های دولتی برزیل در عرض پانزده سال به میزان زیادی افزایش داشته است.
 دکتر جان وریندر ویسی، یکی از نویسندگان این تحقیق به پایگاه خبرهای پزشکی مد اسکیپ گفته است: «در حال حاضر ما هفته‌ای دو یا سه بار با عفونت ناشی از این قارچ مواجه می‌شویم.»
 گسترش اسپوروتریکس برازیلینسیس در آرژانتین، پاراگوئه، بولیوی، کلمبیا و پاناما هم دیده ‌شده است.
 اما چه توضیحی می‌توان برای گسترش این قارچ پیدا کرد؟
 در پشت این اپیدمی که کمتر موردتوجه قرارگرفته است می‌توان به نمونه‌ای از بر هم خوردن تعادل محیط‌زیست رسید. بر هم خوردن تعادل به شکلی که توانسته نتایج غیره منتظره‌ای به دنبال داشته باشد.
 یک دامپزشک تصویری از گربه‌ای که این بیماری را داشته و مدت‌ها مورد مراقبت بوده منتشر کرده است.
 قارچ‌های خانواده اسپوروتریکس از سال ۱۸۹۸ شناخته‌شده‌اند. آن‌ها بیشتر در خاک و روی بعضی از گیاهان پیدا می‌شوند.
 مانند اقوام دیگر خود که به یک خانواده بزرگ تعلق دارند، این قارچ‌ها عامل اصلی و حیاتی برای تجزیه مواد طبیعی در محیط‌زیست هستند.
 در موارد بسیار نادر این میکرو ارگانیزم‌ها می‌توانند در انسان ایجاد بیماری کنند به آن نام کلی اسپوروتریکوز داده‌شده است.
 اسپوروتریکس برازیلینسیس به لایه سطحی پوست نفوذ می‌کند. این قارچ دربافت زیر جلدی جا می‌گیرد و در آن ایجاد زخم می‌کند.
 این قارچ همچنین می‌تواند به سیستم لنفاوی، چشم، بینی و حتی ریه‌ها حمله کند.
 همان‌طور که قبلاً اشاره کردیم این موارد نادر هستند. اما میزان تکرار آن‌ها در اواخر دهه ۹۰ در مناطقی از ریودوژانیرو توجه را به خود جلب کرد.
 بین سال‌های ۱۹۹۸ تا ۲۰۰۱، محققان مرکز اوسوالدو کروز ۱۷۸ مورد اسپوروتریکوز بین بیماران پیدا کردند.
 محققان چنین گزارش دادند که: «از ۱۷۸ مورد تشخیص داده‌شده، ۱۵۶ مورد از بیماران در خانه یا محل کار با گربه‌ها تماس داشتند، ۹۷ مورد آن‌ها از طرف یک گربه چنگ زده یا گاز گرفته‌شده بودند.»
 اما از آن زمان، شمار بیماران به‌شدت بالا رفته است.
 دکتر فلاویو تلز از مرکز بیماری‌های عفونی برزیل بر اساس داده‌هایی که مشاهده کرده می‌گوید: «طبق آخرین آمار تاکنون ۱۲۰۰۰ مورد از این عفونت قارچی در انسان‌ها دیده‌شده است. و این بدون شمردن موارد بیماری در سگ‌ها و گربه‌ها است.»
 با گذشت زمان محققان توانسته‌اند درک بهتری از چرخه گسترش این قارچ نه‌فقط در انسان‌ها بلکه در حیواناتی که نزدیکی خانه‌ها زندگی می‌کنند به دست بیاورند.
 دکتر تلز که استاد دانشگاه فدرال پرانا است، می‌گوید: «این قارچ بنا به دلیلی توانسته با بدن گربه‌ها تطابق پیدا کند و در بدن آن‌ها رشد کند و عارضه‌هایی روی صورت و در پنجه آن‌ها ایجاد کند.»
 او در ادامه چنین توضیح می‌دهد: «دلیلش این است گربه‌ها بر سر قلمرو خود و به دست آوردن غذا و زوج دعوا و جنگ می‌کنند. این بخشی از رفتار غریزی گربه‌سانان است که یک دیگر را چنگ میزنند و گاز می‌گیرند.»
 متخصصانی که با بی بی سی مصاحبه کرده‌اند به‌روشنی گفته‌اند که گربه‌ها دلیل اسپوروتریکوز نیستند.
 آن‌ها هم به‌اندازه ما انسان‌ها و سگ‌ها، قربانی این نوع قارچ هستند و مشکل حقیقی نبود راه‌کارهای بهداشت عمومی برای کنترل گسترش این قارچ است.
 مارسیو رودریگز، میکروبیولوژیست مرکز فیو کروز می‌گوید گسترش قارچ اسپوروتریکس برازیلینسیس همچنان دردست مطالعه و بررسی است و حدس و گمان‌های مختلفی درباره آن وجود دارد.
 او توضیح می‌دهد: «ارتباط مستقیمی بین بالا رفتن تعداد موارد ابتلا به قارچ و اشغال زمین‌ها ، جنگل‌زدایی و ساخت‌وساز خانه در آن‌ها دارد.»
 او ادامه می‌دهد: «این وضعیت نظم اکوسیستم را بر هم میزند. اکوسیستمی که پیش‌ازاین در تعادل به سر می‌برد. این بر هم خوردن تعادل باعث می‌شود انسان‌ها و حیوان‌ها در معرض عوامل بیماری‌زای جدیدی قرار بگیرند.»
 وقتی این قارچ اولین بار به سراغ گربه‌های خیابانی رفت، انتقال آن به انسان به‌سادگی اتفاق افتاد. این گربه‌ها در محله‌های برزیل بسیار زیاد دیده می‌شوند.
 بچه‌ها اغلب با آن‌ها بازی می‌کنند و بزرگ‌ترها از بودن گربه‌ها در اطراف خانه استقبال می‌کنند چون موش‌ها را دور می‌کنند.
 دو عامل بر هم خوردن تعادل طبیعی و نزدیک بودن حیواناتی که با قارچ در تماس بوده‌اند دلایل شروع مشاهده این بیماری در انسان‌ها هستند.
 هرچند این مشاهدات به توضیح چگونگی شروع انتقال اسپوروتریکس برازیلینسیس کمک می‌کنند اما در فهم اینکه چطور این مشکل توانست از برزیل فراتر رفته و به کشورهای دیگر برسد کمکی نمی‌کند.
 مثلاً در آرژانتین موارد ابتلای گربه‌ها به آسپوروتریکوز از سال ۲۰۱۱ در عرض کمتر از یک دهه چهار برابر شده است.
 دکتر فلاویو تلز می‌گوید: «گربه‌ها می‌توانند از مرزهای زمینی بین استان‌ها و حتی کشورها عبور کنند.» او ادامه می‌دهد: «در ضمن مردمی که از یک محله به محله دیگر می‌روند می‌توانند گربه‌ها را هم جابه‌جا کنند.» یکی از دلایل احتمالی دیگر برای گسترش اسپوروتریکس برازیلینسیس در چندین کشور در آمریکای جنوبی می‌تواند وجود موش‌ها باشد.
 بعضی مطالعات نشان داده‌اند که موش‌ها هم می‌توانند حامل این قارچ باشند. این حیوان‌ها هم به‌راحتی از جایی به‌جایی دیگر می‌روند و می‌توانند در محموله‌های خوراکی در کشتی‌ها و یا کانتینر ها منتقل شوند. بعد این موش‌ها در محل جدید به دست گربه‌هایی که آنجا زندگی می‌کنند شکار می‌شوند. گربه‌ها به‌این‌ترتیب به این قارچ مبتلا می‌شوند و چرخه جدیدی از آسپوروتریکوز به وجود می‌آید.
 اسپوروتریکس برازیلینسیس در مقایسه با دیگر قارچ‌های هم‌خانواده‌اش قدرت پراکندگی بالاتری دارد. (یعنی راحت‌تر می‌تواند پخش شود.) و می‌تواند عفونت شدیدتری ایجاد کند.
 درمان آن‌هم چندان ساده نیست. داروهای ضد قارچ موجود ممکن است در قدم اول کمکی نکنند. درمان دارویی معمولاً و به‌طور متوسط و بر اساس مطالعه اخیر دانشگاه فدرال ریو گرانده تا ۱۸۷ روز طول می‌کشد.
 کلید اصلی تشخیص صحیح و شروع سریع درمان است. این کار حتی می‌تواند مقاومت دارویی را هم کم کند. مقاومت دارویی یکی از مشکلات بسیار رایج سال‌های اخیر در مورد بسیاری از قارچ‌ها بوده است.
 به نظر مارسیو رودریگز، موارد گسترش اسپوروتریکس برازیلینسیس نشان می‌دهند چقدر بر هم خوردن تعادل محیط‌زیست که به دلیل رفتارهای انسان ایجادشده است می‌تواند عواقب غیرقابل‌پیش‌بینی داشته باشد.
 این میکروبیولوژیست می‌گوید: «آسپوروتریکوز ۱۵ سال قبل مشکلی نبود. تغییراتی که در اکوسیستم ایجادشده است امکان برخورد با عوامل قارچی بیماری‌زایی را ایجاد کرده است که قبلاً اتفاق نمی‌افتادند. این وضعیت می‌تواند بحرانی در سلامت عمومی ایجاد کند.»
 برای تلز این موقعیت می‌تواند ما را وادارد که به سلامت انسان‌ها، حیوانات و خود کره زمین به شکل یک واحد به هم متصل نگاه کنیم.
 او توضیح می‌دهد: «ما درباره مسئله پیچیده‌ای صحبت می‌کنیم که نیاز به برخورد جهانی دارد. پزشکان، دامپزشکان، اپیدمیولوژیست ها، میکروبیولوژیست و متخصصان ضدعفونی کردن محیط و کارشناسان محیط‌زیست و مجموعه‌ای از متخصصان حوزه‌های دیگر باید با بحران‌های مانند این و موارد مشابه در کنار هم کار کنند.»
"
367,دانش,معاهده دریاها؛ جهان بعد از یک دهه مذاکره به توافقی تاریخی رسید,تغییرات اقلیمی |  آلودگی آب ها |  علمی |  حفظ منابع طبیعی | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 کشورهای جهان بعد از ده سال مذاکره به توافقی تاریخی در زمینه حفاظت از اقیانوس‌های جهان دست یافته‌اند.
 «معاهده دریاهای آزاد» ۳۰ درصد آب‌های جهان را با هدف احیای طبیعت دریایی تا سال ۲۰۳۰ تحت حفاظت قرار می‌دهد.
 این توافق عصر شنبه بعد از ۳۸ ساعت مذاکره در مقر سازمان ملل در نیویورک به دست آمد.
 این مذاکرات به دلیل اختلاف نظر بر سر تامین بودجه و حق ماهیگیری سال‌ها بی‌نتیجه مانده بود.
 آخرین توافق بین‌المللی در زمینه حفاظت از اقیانوس‌ها ۴۰ سال پیش در سال ۱۹۸۲ امضا شد که به اسم «کنوانسیون سازمان ملل در زمینه قانون دریاها» شناخته می‌شود.
 آن توافق باعث ایجاد ناحیه‌ای به نام آب‌های آزاد شد - آب‌های بین‌المللی که همه کشورها حق ماهیگیری، کشتیرانی و انجام تحقیقات در آن را دارند - اما فقط ۱.۵ درصد آن آب‌ها تحت حفاظت بود.
 آبزیانی که در خارج از نواحی حفاظت شده بودند در خطر صید بی‌رویه و کشتیرانی قرار داشتند.
 به گزارش انجمن بین‌المللی حفاظت از طبیعت (آی یو سی ان) تازه‌ترین ارزیابی از گونه‌های دریایی جهان نشان داد که تقریبا ۱۰ درصد آنها در معرض خطر انقراض هستند.
 نواحی تحت حفاظت در معاهده تازه ابعاد ماهیگیری، خطوط کشتیرانی و فعالیت‌های اکتشافی مثل معدنکاری در اعماق - استخراج کانی‌ها از جایی در عمق ۲۰۰ متری یا بیشتر - را محدود می‌کند.
 گروه‌های طرفدار محیط زیست نگران بودند که مراحل مختلف معدنکاری باعث تداخل در محل جفت‌گیری جانوران دریایی شود، آلودگی صوتی ایجاد کند و برای آبزیان سمی باشد.
 «سازمان بین‌المللی بستر دریا» (آی اس اِی) که بر صدور مجوز در این زمینه نظارت دارد به بی‌بی‌سی گفت که حرکت به سوی «هرگونه فعالیت بیشتر در بستر آبهای عمیق، از این پس در معرض مقررات سفت و سخت زیست محیطی و نظارتی خواهد بود تا از قابل دوام و مسئولانه بودن آنها اطمینان حاصل شود.»
 رینا لی، سفیر سازمان ملل در امور اقیانوس‌ها، بعد از دو هفته مذاکراتی که گاه خطر پاشیدن آن می‌رفت چکش توافق را به میز کوبید.
 مینا اِپس، مدیر واحد اقیانوسی «انجمن بین‌المللی حفاظت از طبیعت»، گفت که مساله اصلی به تقسیم منابع ژنتیکی دریا مربوط می‌شد.
 منابع ژنتیکی دریایی مواد بیولوژیکی به دست آمده از گیاهان و جانوران در اقیانوس هستند که ممکن است مثلا در زمینه ساخت دارو، فرآیندهای صنعتی و غذایی برای جامعه بشری مفید باشند.
 کشورهای ثروتمندتر امکانات مادی و مالی لازم برای اکتشاف در اعماق دریا را داشتند، اما کشورهای فقیرتر می‌خواستند مطمئن شوند که هرگونه فایده‌ای که از این طریق به دست می‌آید به طور مساوی تقسیم می‌شود.
 دکتر رابرت بلاسیاک، محقق اقیانوس در دانشگاه استکهلم، گفت مشکل این بود که کسی نمی‌داند منابع اقیانوسی چقدر ارزش دارند و بنابراین چگونه می‌توان آنها را تقسیم کرد.
 او گفت: «یک تلویزیون بزرگ، با کیفیت بالا و صفحه عریض را تصور کنید که فقط سه یا چهار پیکسل روی آن صفحه غول پیکر کار می‌کنند. دانش ما از اعماق اقیانوس در همین حد است. ما حدود ۲۳۰ هزار گونه را در اقیانوس‌ها ثبت کرده‌ایم اما تخمین زده می‌شود که شمار واقعی آنها بیش از دو میلیون باشد.»
 کشورها باید دوباره گرد هم آیند و توافق را رسما تصویب کنند. پیش از اجرای معاهده، کارهای زیادی هست که باید انجام شود.
 لیز کاران، مدیر تیم مدیریت اقیانوسی «پیوز تراست» به بی بی سی گفت: «مدتی طول خواهد کشید تا به اجرا گذاشته شود. کشورها باید آن را تصویب کنند [قانونا اتخاذ کنند] تا قابل اجرا شود. در مرحله بعد نهادهایی مانند کمیته علوم و فنون هست که باید تشکیل شود.»
"
368,دانش,هند بعد از ثبت گرم‌ترین فوریه در انتظار تابستانی داغ است,تغییرات اقلیمی |  وضعیت بد آب و هوایی |  علمی |  هند | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 سازمان هواشناسی هند هشدار داده است که هند بعد از ثبت گرمترین فوریه از سال ۱۹۰۱ احتمالا باید برای تابستانی طاقت‌فرسا آماده باشد.
 در ماه فوریه میانگین حداکثر دمای روزانه ۲۹.۵ درجه سانتیگراد بود که بالاترین از زمان شروع ثبت دقیق رکوردها در هند است.
 سازمان هواشناسی هند (آی ام دی) همچنین هشدار داد که احتمال بروز موج‌های گرما در ماه‌های مارس تا مه «بیش» از معمول است.
 حرارت طولانی می‌تواند بر تولید گندم اثر بگذارد و تقاضا برای مصرف برق را افزایش دهد.
 این سازمان گفت که از ماه مارس تا مه «دمایی بالاتر از حداکثر روزانه در بیشتر بخش‌های شمال شرقی، شرقی، مرکزی و برخی مناطق شمال غربی هند محتمل است.»
 تابستان‌های هند معمولا داغ و همراه با موج‌های گرماست، به خصوص در ماه‌های مه و ژوئن. اما سال پیش گرمای تابستانی زودتر از معمول از راه رسید - مارس ۲۰۲۲ گرمترین مارس از ۱۹۰۱ بود - که ممکن است امسال هم تکرار شود.
 کارشناسان همچنین گفته‌اند که هند اکنون موج‌های گرمای بیشتر و شدیدتری را که بیشتر طول می کشند تجربه می‌کند.
 هند سال پیش مجبور شد صادرات گندم را ممنوع کند که بعد از هوای غیرمعمول داغی بود که بر برداشت محصول اثر گذاشت و قیمت گندم را در بازارهای محلی به شدت افزایش داد.
 دولت فدرال این کشور در ماه فوریه کمیته‌ای را برای نظارت بر تاثیر دمای بالا بر برداشت محصول در سال جاری ایجاد کرد. خبرگزاری رویترز در آن زمان به نقل از یک مقام دولتی گزارش داد که «شرایط محصول در حال حاضر خوب به نظر می‌رسد.»
 هند دومین تولیدکننده بزرگ گندم در جهان است.
 پارسال دمای غیرعادی داغ همچنین باعث جهش مصرف برق شد، که در بسیاری مناطق قطعی برق را به دنبال داشت.
 به گزارش بلومبرگ امسال هم تقاضا برای برق در هفته‌های اخیر نزدیک به رکورد مصرف بوده است.
 خیلی از کارشناسان همچنین در مورد تاثیر گرمایش شدید بر افراد محروم جامعه ابراز نگرانی کرده‌اند؛ گروهی که اغلب مجبور به کار در هوای آزاد است و دسترسی کمتری به امکانات آسایشی دارد.
 دکتر چاندنی سینگ، دانشمند محیط زیست، سال پیش به بی‌بی‌سی گفت: «موج‌های گرما می‌تواند عواقب جدی برای سلامتی داشته باشد. اگر دمای هوا حتی در طول شب هم بالا باشد، بدن فرصتی برای تجدید قوا پیدا نمی‌کند و احتمال بروز بیماری‌ها و افزایش هزینه‌های پزشکی را بیشتر می‌کند».
 بر اساس مطالعه‌ای که سال گذشته در مجله پزشکی «لنست» چاپ شد، هند در فاصله سال های ۲۰۰۰ تا ۲۰۰۴ و ۲۰۱۷ تا ۲۰۲۱ شاهد افزایش ۵۵ درصدی آمار مرگ در اثر گرمایش شدید بود.
"
369,دانش,دانشمندان فکر می‌کنند هسته دیگری در مرکز زمین پیدا کرده‌اند,علمی | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 تحقیقات جدید حاکی از آن است که یک هسته درونی‌تر در هسته درونی زمین وجود دارد.
 می‌دانیم که زمین حداقل از چهار لایه تشکیل شده است: پوسته، گوشته، هسته بیرونی و هسته درونی.
 این نظریه که هسته درونی زمین از بیش از یک قسمت تشکیل شده است اولین بار ۲۰ سال پیش مطرح شد.
 اکنون، یافته‌های جدید دانشگاه ملی استرالیا به تأیید وجود لایه پنجمی به نام درونی‌ترین هسته درونی کمک می‌کند.
 ساختار زمین به نوعی شبیه ایده عروسک‌های روسی است - یک لایه در لایه دیگر.
 اما ما قادر به حفاری تا هسته زمین نیستیم، بنابراین دانشمندان به جای آن از امواج لرزه‌ای استفاده کرده‌اند.
 امواج لرزه‌ای حرکات ارتعاشی در اعماق سطح زمین هستند که می‌توانند ناشی از چیزهایی مانند زلزله، فوران‌های آتشفشانی یا رانش زمین باشند.
 دانشمندان سرعت‌های مختلف این امواج لرزه‌ای را هنگام عبور از هسته درونی زمین بررسی کردند.
 آن‌ها تمام داده‌هایی را که جمع‌آوری کرده بودند روی هم گذاشتند – شبیه کنار هم نهادن همه چیزهایی است که جمع‌آوری کرده‌اید - و به این معنی است که می‌توانند نتایجی را ببینند که دانشمندان دیگر قبلاً ندیده‌اند.
 پژوهشگران بر این باورند که داده‌هایی که جمع‌آوری کرده‌اند شواهدی را نشان می‌دهد که یک «گوی فلزی» جامد در هسته درونی زمین وجود دارد.
 آنها به این نتیجه رسیدند چون امواج لرزه‌ای موقع عبور از هسته زمین سرعت‌شان تغییر می‌کرد.
 این داده‌ها نشان می‌دهد که درونی‌ترین هسته درونی یک گوی آهنی متراکم با قطر حدود ۶۵۰ کیلومتر است.
 پروفسور هروویه تکالچیچ از دانشگاه ملی استرالیا گفت که مطالعه عمیق‌ترین بخش هسته درونی زمین می تواند اطلاعات بیشتری در مورد گذشته و تکامل این سیاره ما به ما بدهد.
 او گفت: «این هسته درونی مانند یک کپسول زمان از تاریخ تکامل زمین است - تاریخچه‌ای فسیل شده است که مانند پنجره‌ای به رویدادهای گذشته سیاره ما است. رویدادهایی که صدها میلیون تا میلیاردها سال پیش روی زمین رخ داده‌اند.»
 پروفسور تکالچیچ افزود: «هنوز سوالات بی‌پاسخ زیادی در مورد درونی‌ترین هسته زمین وجود دارد که می‌تواند کلید رازهایی باشد که معمای شکل‌گیری سیاره ما را آشکار می‌کند.»
 بیشتر بخوانید:
 معمای آخرین 'عنصر کشف نشده' هسته کره زمین حل شد
"
370,دانش,نیمی از جمعیت جهان ممکن است تا ۲۰۳۵ اضافه وزن داشته باشد,اضافه وزن |  علمی |  رژیم غذایی |  بهداشت و درمان | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 «فدراسیون جهانی چاقی مفرط» هشدار داده است که تا سال ۲۰۳۵ بیش از نیمی از جمعیت جهان دارای اضافه وزن یا چاقی مفرط دسته‌بندی خواهد شد.
 براساس گزارش این سازمان بیش از چهار میلیارد نفر تحت تاثیر این مشکل قرار خواهند گرفت، به طوری که بیشترین سرعت رشد چاقی به کودکان مربوط می‌شود.
 انتظار می‌رود کشورهایی در آفریقا و آسیا که درآمد آنها متوسط یا کم است شاهد بیشترین رشد آمار چاقی باشند.
 این گزارش پیش‌بینی می‌کند که هزینه چاقی مفرط تا سال ۲۰۳۵ سالانه بیش از ۴ تریلیون دلار خواهد بود.
 پروفسور لوئیس بائر، رئیس این فدراسیون، یافته‌های گزارش را هشداری روشن به کشورها دانست دایر بر اینکه یا همین حال وارد عمل شوند یا منتظر عواقب این روند در آینده باشند.
 این گزارش به خصوص آمار فزاینده چاقی مفرط در میان کودکان و نوجوانان را پررنگ می‌کند، به طوری که نرخ چاقی در میان این گروه‌ها نسبت به سال ۲۰۲۰ دو برابر خواهد شد.
 پروفسور بائر گفت که این روند «به خصوص نگران کننده است» و افزود که «دولت ها و سیاستگذاران اطراف جهان باید هر چه در توان دارند برای پرهیز از انتقال هزینه‌های بهداشتی، اجتماعی و اقتصادی به نسل جوانتر» انجام دهند؛ کاری که باید از طریق ارزیابی «سیستم‌ها و عوامل ریشه‌ای» چاقی مفرط انجام شود.
 تاثیر فراگیر شدن مشکل چاقی مفرط بر کشورهای کم درآمد هم در این گزارش برجسته شده است. از ده کشوری که انتظار می‌رود شاهد بیشترین رشد آمار چاقی مفرط باشند، ۹ تای آنها کشورهای کم درآمد یا با درآمد متوسط کم در آفریقا و آسیا هستند.
 دلایل این روند شامل گرایش به سوی غذاهای به شدت فرآوری شده، گرایش بیشتر به نشستن، سیاست‌های ضعیف‌تر کنترل عرضه و بازاریابی مواد غذایی، و خدمات بهداشتی کمتر و ضعیف‌تر برای کمک به مدیریت وزن و آموزش بهداشتی است.
 کشورهای کم درآمدتر «اغلب کمترین توانایی را برای مقابله با چاقی مفرط و عواقب آن دارند.»
 این گزارش تخمین می‌زند که افزایش آمار چاقی مفرط در اطراف جهان تاثیر چشمگیری بر اقتصاد خواهد داشت، که معادل سه درصد تولید ناخالص ملی کشورهای جهان خواهد بود.
 البته این گزارش تاکید می‌کند که اشاره‌اش به عواقب اقتصادی چاقی «به هیچ وجه به این معنی نیست که افرادی که با اضافه وزن زیاد زندگی می‌کنند مقصر آن هستند.»
 داده‌های منتشر شده در این گزارش روز دوشنبه در سازمان ملل عرضه خواهد شد.
 چاقی مفرط یک اصطلاح پزشکی برای توصیف کسی است که چربی اضافه زیادی در بدن دارد.
 این گزارش از «شاخص جرم بدن» (بی ام آی) برای ارزیابی خود استفاده می‌کند. «بی ام آی» با تقسیم وزن یک فرد بزرگسال بر مربع قد به دست می‌آید.
"
371,دانش,حشره نادر عصر ژوراسیک در پارکینگ فروشگاهی در آرکانزاس پیدا شد,طبیعت |  علمی |  حفظ منابع طبیعی | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 سال ۲۰۱۲ بود که مایکل اسکِوارلا در ایالت آرکانزاس برای خریدن شیر به فروشگاه والمارت می‌رفت که یک حشره خیلی بزرگ را در کنار ساختمان مشاهده کرد.
 طول بال‌های حشره حدودا پنج سانتیمتر می‌شد. آقای اسکوارلا که حشرات را مطالعه می‌کند این موجود را گرفت و به خانه برد. بعد به کلی آن را فراموش کرد.
 اما در سال ۲۰۲۰ آن را به دانشجویانش در کلاس نشان داد. آنها متوجه شدند که این یک حشره خیلی نادر است: یک بال‌توری عظیم.
 او حشره‌ای را یافته بود که برای ۵۰ سال در آمریکای شمالی مشاهده نشده بود.
 کُدی ماتیس از دانشجویان حشره‌شناسی آقای اسکوارلا در دانشگاه پنسیلوانیا گفت: «همه با هم تشخیص دادیم که این حشره آنچیزی نیست که برچسب آن توضیح می‌داد.»
 آقای اسکوارلا، که حالا مدیر آزمایشگاه شناسایی حشرات در این دانشگاه است، اخیرا مقاله‌ای درباره این کشف نوشت.
 بال‌های پهن این حشره سرنخی بود که آقای اسکِوارلا و دانشجویانش را وسط جلسه درس در مورد ماهیت این موجود به نتیجه رساند.
 آقای ماتیس گفت که این یافته بعدا با تحلیل‌های ملکولی تایید شد.
 این بال‌توری عظیم (با نام علمی Polystoechotes punctata) یک حشره بزرگ است که از دوران ژوراسیک به جا مانده است. این حشره زمانی همه جا یافت می‌شد اما در دهه ۱۹۵۰ به طور مرموزی ناپدید شد.
 دانشمندان مظنون هستند که ناپدید شدن این حشره ممکن است از جمله به دلیل آلودگی هوا، آلودگی نوری و شکار توسط حیوانات شکارچی که غیربومی هستند اتفاق افتاده باشد.
 این اولین بار است که این گونه حشره در آرکانزاس پیدا می‌شود. او می‌گوید: «این یعنی ممکن است جمعیت‌های قدیمی این حشره بزرگ عصر ژوراسیک وجود داشته باشد که هنوز کشف نشده‌اند.»
 فروشگاه والمارت که این حشره در کنار آن پیدا شد در کوه‌های اوزارک واقع شده. این ناحیه به خوبی مطالعه نشده اما به گفته محققان می‌تواند جایی مهم از نظر تنوع زیستی باشد.
 به گفته آقای اسکِوارلا این یک جای ایده آل برای «یک حشره بزرگ اهل خودنمایی» است.
 او می‌گوید: «کشفی مثل این واقعا نشان می‌دهد که حتی در شرایط روزمره زندگی هم می‌شود چیزهای زیادی درباره حشرات کشف کرد.»
"
372,دانش,ماموریتی برای نجات بزرگترین قورباغه جهان,علمی |  حیوانات |  حفظ منابع طبیعی | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 وقتی سدریک فوگوان برای اولین بار با یک قورباغه عظیم «جالوت» برخورد کرد، از اندازه آن شگفت زده شد.
 این دوزیست که به اندازه یک گربه رشد می‌کند بزرگترین قورباغه جهان است.
 او که قورباغه‌‌های جالوت را در یک ماموریت نجات جابجا کرده می‌گوید تقریبا مثل این است که یک بچه انسان را بلند کنید.
 این فعال محیط زیست از کامرون آنقدر اشتغال خاطر پیدا کرد که پروژه‌ای را برای تضمین آینده این موجود در معرض خطر راه انداخت.
 او می‌گوید: «وقتی فهمیدم که این گونه منحصر به فرد است - بزرگترین در جهان - به خودم گفتم از آنجا که در جای دیگری پیدا نمی‌شود باید آن را حفظ کنیم.»
 «مردم این ناحیه می‌گویند که داشتن چنین موجودی در محیط یک موهبت است؛ برای آن ارزش فرهنگی قائلند.»
 قورباغه جالوت - با قدی ۳۲ سانتی متری و وزنی ۳.۲۵ کیلوگرمی - برای چند دهه در معرض شکار بی‌رویه (برای غذا) و تجارت حیوانات خانگی در کامرون و گینه استوایی قرار داشت.
 زیستگاه آن در کنار رودها و نهرها با سرعت زیادی درحال نابودی است و این قورباغه اکنون رسما در «فهرست قرمز» انقراض اتحادیه بین‌المللی حفاظت از طبیعت (آی سی یو ان) قرار دارد.
 این قورباغه برای علم خیلی شناخته شده نیست و حتی در کامرون هم خیلی از بومیان از ارزش آن برای اکوسیستم بی‌خبرند؛ مثلا کنترل جمعیت حشراتی که به محصولات کشاورزی ضرر می‌زنند.
 تیم حافظت سعی دارد شکارچیان را قانع کند به جای صید آن برای غذا، موارد مشاهده آن را به عنوان شهروند-محقق ثبت کنند.
 آنها همچنین با گروه‌های محلی کار می‌کنند تا به پرورش حلزون به عنوان یک منبع جایگزین غذایی کمک کنند.
 این فعالیت‌ها به تدریج موثر می‌افتد به طوری که قورباغه جالوت درحال بازگشت به رودها در منطقه حفاظت شده «کوه نلوناکو» است.
 تماس یک شکارچی سابق با این گروه برای گزارش دادن صید یک جالوت توسط همسایه‌اش یک نقطه عطف بود. سدریک توانست قورباغه را نجات دهد و به حیات وحش برگرداند.
 او می‌گوید: «به عقیده من ما می‌توانیم این موجود را برای همیشه حفظ کنیم و می‌توانیم به داشتن آن سربلند باشیم.»
 پروژه نجات جالوت مورد حمایت «برنامه مدیریت حفاظت از محیط زیست» (سی ال پی) است که توسط «اف اف آی» (موسسه بین‌المللی حیات جانوری و گیاهی)، «برد لایف اینترنشنال» و «دبلیو سی اس» (انجمن حفاظت از حیات وحش) اداره می‌شود.
"
373,دانش,فداکاری مادام‌العمر نهنگ‌های قاتل مادر برای پسرانشان,علمی |  حیوانات | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 مطالعه‌ روی نهنگ‌های قاتل (ارکا) در اقیانوس آرام شمالی نشان داده که مادران این حیوانات برای پسران خود «فداکاری مادام‌العمر» می‌کنند.
 بزرگ کردن یک فرزند پسر، شانس نهنگ قاتل ماده را برای تولید مثل در آینده به میزان قابل توجهی کاهش می‌دهد.
 به نظر می‌رسد میزان انرژی مورد نیاز برای غذا دادن به پسران، سلامت مادران آنها را به خطر انداخته و باعث می‌شود توانایی کمتری برای تولید مثل و نگهداری از فرزندان دیگر داشته باشند. آقای پرفسور درن کرافت از دانشگاه اکستر می‌گوید: «مادران از غذا و انرژی خود مایه می‌گذارند».
 نهنگ‌های قاتل در طول عمر خود با خانواده‌شان پیوند محکمی دارند. فرزندان ماده در بزرگسالی مستقل می‌شوند. ولی فرزندان نر، حتی در سهم غذایی که از مادرانشان دریافت می‌کنند، به آنها وابسته می‌مانند. پرفسور کرافت این یافته را به‌عنوان «بینشی جدید از زندگی اجتماعی و خانوادگی پیچیده این حیوانات شگفت انگیز» توصیف کرد.
 این مطالعه طی چندین دهه انجام شده و در مجله «Current Biology» هم منتشر شده و بخشی از یک ماموریت جاری برای درک زندگی خانوادگی نهنگ‌های قاتل است».
 این مطالعه توسط مرکز تحقیقات نهنگ امکان پذیر شد که بیش از ۴۰ سال است که زندگی جمعی از نهنگ‌های قاتل را دنبال می‌کند که با نام ساکنان جنوبی شناخته می‌شوند.
 مرکز تحقیقات نهنگ از سال ۱۹۷۶، یک سرشماری جامع از جمعیت ساکنان جنوبی تهیه کرده که منجر به انجام مطالعات چندین نسلی مشابه این مطالعه توسط زیست‌شناسان شده است تا بتوانند رفتارهای اجتماعی مهم و پیوندهای خانوادگی را شناسایی کند که مستقیما روی بقای این حیوانات تاثیر می‌گذارد.
 دانشمندان برای این تحقیق، زندگی ۴۰ نهنگ قاتل ماده را بین سال‌های ۱۹۸۲ تا ۲۰۲۱ بررسی کردند و دریافتند احتمال سالانه مادران برای پرورش نوزاد دیگر تا ۱ سالگی در ازای هر فرزند نر، به نصف کاهش پیدا می‌کند.
 آقای دکتر مایکل ویس از دانشگاه اکستر و مرکز تحقیقات نهنگ می‌گوید: «تحقیقات قبلی نشان داده شانس زنده ماندن فرزندان نر، در صورتی که با مادرانشان باشند، افزایش پیدا می کند. ما می خواستیم بفهمیم آیا این کمک، هزینه ای هم دارد و پاسخ آن مثبت بود. نهنگ های قاتل مادر، از نظر تولید مثل در آینده، هزینه بالایی را برای زنده نگه داشتن فرزندان نرشان پرداخت می کنند».
 مطالعه جاری روی این جمعیت نهنگ‌های قاتل در معرض نابودی، که در آب‌های ساحل بین ونکوور و سیاتل زندگی می‌کنند، توسط دکتر کن بالکمب آغاز شد. او در ابتدا قصد داشت تهدیدات موجود برای بقای آنها را بررسی کند.
 کار بعدی منجر به افشای بینش‌هایی درباره زندگی نهنگ‌های قاتل شد که تنها می‌توانست طی دهه‌ها مطالعه آشکار شود. به‌عنوان مثال، همکاری زیست‌شناسان با مرکز تحقیقات نهنگ نقش حیاتی مادربزرگ‌های نهنگ‌های قاتل را آشکار کرد و نشان داد چرا ماده‌های این حیوانات هم مانند انسان‌ها در طول زندگیشان تولید مثل را متوقف می‌کنند.
 دانشمندان در نتیجه سال‌ها مطالعه روی تعاملات نهنگ‌های قاتل می‌دانستند که مادران و پسران تا بزرگسالی فرزندان نر با هم «همنشینی» می‌کنند. پرفسور کرافت می‌گوید: «آنها حتی به پسرانشان از شکار ماهی سالمونشان غذا می دهند».
 این در حالی است که فرزند ماده بالغ مستقلانه شکار می‌کند. محققان فکر می‌کنند، این می‌تواند به نوعی دوراندیشی تکاملی باشد که ناشی از این واقعیت است که بزرگترین و مسن‌ترین نهنگ نر فرزندان زیادی را به دنیا می‌آورد.
 پرفسور کرافت می‌گوید: «اگر یک مادر بتواند پسرش را به این نر بزرگ در جمعیت تبدیل کند، پس او نهنگی خواهد بود که باعث بوجود آمدن «بیشتر نسل‌های بعدی» خواهد شد».
 ممکن است متناقض به نظر برسد که چنین حیوانات قدرتمند و باهوشی در طول زندگی خود به مادرانشان وابسته باقی بمانند. ولی به نظر می‌رسد نرها نیازی به مستقل شدن ندارند، چون مادرانشان در کنار آنها باقی می‌مانند.
 پرفسور کرافت به شوخی می‌گوید: «اگر مادر من هم هر شب شامم را برایم می‌پخت، شاید من هم یاد نمی‌گرفتم برای خودم شام درست کنم. ولی به صورت غیرمستقیم به نظر می‌رسد که این به نفع مادر است».
 در حال حاضر فقط ۷۳ نهنگ‌ قاتل باقی مانده است. به همین دلیل دانشمندان می‌گویند باید هرآنچه را که به تصمیم‌گیری درباره نحوه محافظت از این پستانداران دریایی کمک می‌کند، درک کنند.
 پرفسور کرافت می‌گوید: «این نهنگ‌های قاتل ساکن جنوب روی لبه چاقو راه می‌روند و در معرض خطر انقراض هستند. به همین دلیل هرچه که منجر به کاهش تولید مثل نهنگ‌های ماده شوند برای این جمعیت نگران کننده است».
"
374,دانش,یک نوع جدید یخ به طور تصادفی کشف شد,علمی | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 گروهی از پژوهشگران کالج دانشگاهی لندن (یو‌سی‌ال) و دانشگاه کمبریج کشف جالبی کرده‌اند. آنها توانسته‌اند نوعی یخ جدید بسازند.
 این ماده پودر مانند ویژگی‌هایی شبیه به آب دارد و پژوهشگران بر این باورند که در قمر‌های برخی سیارات منظومه شمسی هم وجود داشته باشد.
 دانشمندانی که این آزمایش را انجام داده‌اند معتقدند از این تجربه اطلاعات مهمی درباره آب به دست می‌آوریم.
 در‌واقع ساخته شدن آن اتفاقی بود.
 کریستف سالزمن، از پژوهشگران کالج دانشگاهی لندن در این پروژه می‌گوید: «این یکی از تجربه‌های نه چندان جدی آخر هفته ما بود که فقط آن را انجام دادیم تا ببینیم به چه نتیجه‌ای می‌رسیم».
 آنها یخ معمولی را با گوی‌های فولادی در ظرفی قرار دادند و در فرآیندی که آسیاب گلوله‌ای یا گوی‌آس نامیده می‌شود تا دمای منفی ۲۰۰ درجه سلسیوس سرد کردند و در نهایت شگفتی دیدند که اتفاق جالبی افتاد.
 دکتر الکساندر روسو فینسن، سرپرست پژوهش در دپارتمان شیمی کالج دانشگاهی لندن می‌گوید: «ما یخ را مدت طولانی به شدت به‌هم زدیم تا تمام ساختمان کریستال‌های آن از بین رفت. پس از آن به جای آنکه قطعات ریز یخ به ‌جا بماند دریافتیم که به‌کلی ماده جدیدی یافته‌ایم که ویژگی‌های جالب‌توجهی دارد».
 پس از کشف یخ جدید دانشمندان با پرتو ایکس آن را بررسی کردند تا ویژگی‌های آن را دریابند.
 واقعیت‌هایی درباره یخ
 محققان در جستجوی مشاهده شکل آرایش مولکولی آن بودند، چگونگی قرار‌گیری گروه اتم‌هاست که همه آنچه در جهان هستی وجود دارد از آنها تشکیل شده است.
 هر‌چند وقتی دقیق‌تر آن را بررسی کردند دریافتند که یخ جدید فاقد آرایش مولکولی منظم است و جامد آریخت یا آمورف است (جامدی که مولکول‌های آن شکل منظمی ندارند).
 یخ جدید با یخی که به‌طور معمول از آن استفاده می‌کنیم و ساختاری با الگو‌ی شش‌ضلعی‌‌های منتظم دارد فرق دارد.
 یخ جدید هم‌چنین چگالی یا جرم‌حجمی مشابه آب دارد و به همین دلیل پژوهشگران آن را یخ آریخت با چگالی متوسط نامیده‌اند.
 پژوهشگران معتقدند یخ جدیدی که کشف کرده‌اند شاید شیشه‌ای‌ترین وضعیت آب مایع باشد و نمونه‌ای از آب مایع در شکل جامد است همانطور که شیشه‌ای که در پنجره‌ها استفاده می‌شود شکل جامد دی‌اکسید سیلیسیم یا سیلیکا مایع است.
 هرچند برخی از دانشمندان معتقدند به‌هیچ‌عنوان شبیه آب جامد نیست و به‌کلی ماده دیگری است.
 دانشمندان معتقدند که یخ جدید یا یخ آریخت با چگالی متوسط احتمال دارد در قمر‌های سیاره‌های منظومه شمسی مانند مشتری و مریخ وجود داشته باشد به دلیل اینکه جز‌ر ‌و مد در این سیاره‌های غول‌پیکر گازی می‌تواند همان نیرو و فشار حرکت دادن محفظه مورد‌آزمایش پژوهشگران را ایجاد کند.
 به‌علاوه گروه پژوهش دریافت که یخ آریخت با چگالی متوسط وقتی گرم شود و از حالت بلوری در‌بیاید مقدار عظیمی گرمای قابل انفجار آزاد می‌کند پس پتانسیل و امکان ایجاد «یخ‌لرزه» یا زلزله یخی را در قمر‌هایی مانند گانیمد، قمر سیاره مشتری دارد که از یخی با چند کیلومتر ضخامت پوشیده شده است.
"
375,دانش,بازیابی توانایی کنترل دست ۹ سال بعد از سکته مغزی با نصب الکترود,علمی |  دارو |  بهداشت و درمان | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 محققان آمریکایی می‌گویند که تحریک الکتریکی نخاع بلافاصله بخشی از توانایی‌ها برای به حرکت در آوردن بازو و دست‌ها را در افرادی که سکته کرده‌اند احیا می‌کند.
 هِدِر رِندولیک، اهل پیتسبورگ، برای اولین بار بعد از ۹ سال توانست به تنهایی و بدون کمک دیگران یک استیک را ببرد و بخورد.
 او گفت که این فناوری «واقعا شگفت انگیز است.»
 تیم دانشگاه پیتسبورگ گفت که تحقیقات بیشتری لازم است تا معلوم شود که این درمان در چه کسانی می‌تواند موثر باشد، چون محرک‌های کاشته شده (ایمپلنت) در ستون فقرات فقط روی دو نفر آزمایش شده‌ است.
 سکته مغزی باعث اختلال در جریان خون مغز می‌شود که مرگ برخی از سلول‌های مغزی را به دنبال دارد. برای کسانی که از سکته مغزی جان به در می برند این ضایعات اغلب مشکلات طولانی به دنبال دارد.
 افراد بعد از سکته مغزی آرزو و اراده حرکت را حفظ می‌کنند، اما دستورهایی که مغز صادر می‌کند به قدری ضعیف است که اتفاقی نمی‌افتد.
 هرگز بازنگشت
 هنگامی که هِدِر در اوایل دهه ۲۰ سالگی بود، مجموعه‌ای از عروق غیرطبیعی در مغز او شناسایی شد. این مشکل به چندین مورد خونریزی و نهایت سکته مغزی منجر شد. یک روز صبح که از خواب برخاست دید نمی‌تواند سمت چپ بدنش را تکان دهد.
 در ۹ سال بعد، هدر دوباره راه رفتن را یاد گرفت اما کنترل بازوی چپ و دست چپ او هرگز بهبود نیافت - ""چیزی که هر روز باعث تقلا در زندگی‌ام می‌شود"".
 حتی ساده‌ترین کارها مثل پوشیدن کفش مشکل شد.
 قبل از انجام عمل، هدف هِدِر این بود که «بتواند یک تکه استیک را ببرد»، چون برای این کار به شوهرش متکی بود.
 الکترودهایی در گردن هِدِر کاشته شد تا قسمت‌هایی از نخاع تحریک شود.
 سیستم عصبی با الکتریسیته ارتباط برقرار می‌کند - اما بعد از سکته، سیگنال‌های الکتریکی که از مغز صادر می‌شود ضعیف‌تر از آن بود که اعصاب کنترل کننده حرکات بازو و دست را فعال کند.
 تحریک بیرونی اعصاب را تهییج می‌کند، بنابراین پیشاپیش آمادگی زیادی برای واکنش دارند - و حالا، آن پیام های ضعیف کافی است تا ماشه حرکت کشیده شود.
 آزمایش روی هدر همان روز اول موثر واقع شد و او توانست بعد از نه سال دست خود را باز و بسته کند.
 «اشک هایی که جاری شد»
 دکتر مارکو کاپوگرسو، از دانشگاه پیتسبورگ، به من گفت: ""هیچکس انتظار نداشت که به این سرعت کار کند.""
 «اشک‌هایش راه افتاد، خانواده هم آنجا بودند و آنها هم شروع به گریه کردند، بعد اشت همه ما درآمد، بنابراین لحظه‌ای به شدت احساساتی بود.»
 هدر می گوید «بازو و دستم طوری حرکت می‌کرد که تقریباً یک دهه نکرده بود.»
 بعد از آن بود که نوبت استیک رسید.
 جزئیات این تحقیق که در نشریه «نیچر مدیسین» چاپ شده نشان می‌دهد که این وسیله در هِدِر و یک داوطلب دیگر موثر واقع شد. با این حال این فقط آزمایشی یک ماهه بود و بعد از خروج الکترودها، تحریک در حد موثر هم زایل شد.
 اما محققان می‌گویند که این نتایج گوشه‌ای از امکانات آینده را نمایان می‌کند، زمانی که وسیله کاشته شده می‌تواند تفاوت‌های معناداری در زندگی افراد ایجاد کند.
 دکتر مارکو کاپوگرسو به من گفت: ""بیماران ما بهبود می‌یابند اما کاملا خوب نمی‌شوند.»
 «آنها تا حدود زیادی استقلال‌شان را بازمی‌یابند و کیفیت زندگی شان بهبود پیدا می‌کند، فقط به این دلیل که حالا می‌توانند از بازو و دست خود استفاده کنند، هرچند شاید نتوانند پیانو بنوازند.»
 این تیم معتقد است که این رشته می‌تواند به سرعت پیشرفت کند، زیرا آنها از فناوری‌هایی استفاده می‌کنند که قبلا برای کنترل درد شدید مجوز گرفته.
 اما فعلا آزمایش‌های بالینی بیشتری لازم است تا مشخص شود چه کسی از آن سود می‌برد و چگونه می‌توان تجهیزات را از آزمایشگاه به خانه منتقل کرد.
 دکتر روبینا احمد از انجمن سکته مغزی گفت: «تحقیق هنوز در مراحل اولیه است و کاشتن این وسایل در جراحی ممکن است برای همه مناسب نباشد. روش‌های غیرتهاجمی تحریک هم در حال آزمایش است که می تواند برای طیف وسیع‌تری از افراد مناسب باشد.»
"
376,دانش,قرص ضدبارداری مردانه در آزمایش‌ها مانع شنای اسپرم می‌شود,سلامت مردان |  علمی |  بهداشت و درمان | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 دانشمندانی که یک مسیر سلولی، یا سوئیچ، پیدا کرده‌اند که توانایی شنا کردن اسپرم را مختل می‌کند، می‌گویند که امکان ساخت یک قرص ضدبارداری غیرهورمونی برای مردان، به طوری که پیش از آمیزش مصرف شود، اکنون واقع بینانه به نظر می‌رسد.
 آزمایش به روی موش نشان می‌دهد که این روش اسپرم را حداقل برای چند ساعت میخکوب می‌کند و مانع رسیدن آن به تخمک می‌شود.
 اکنون برای آزمایش‌های خیلی بیشتری در این زمینه برنامه‌ریزی شده است. در مرحله بعد و پیش از آزمایش انسانی این روش روی خرگوش آزمایش خواهد شد.
 هدف این است که مردان بتوانند یک ساعت قبل از آمیزش جنسی قرص بخورند و مراقب ساعت باشند تا زمانی که اثر دارو زایل شود.
 برخلاف قرص‌های ضدبارداری زنانه، این دارو بدون نیاز به هورمون‌ها کار می‌کند.
 دانشمندان می‌گویند این یکی از مزایای رویکردی است که آنها بررسی می کنند چون تستوسترون را از مختل نمی کند و با عوارض جانبی ناشی از کمبود هورمون مردانه همراه نیست.
 در عوض سوئیچ ""شنای اسپرم"" که آنها هدف گرفته‌اند یک پروتئین سیگنال دهنده سلولی به نام «آدنیلات سیکلاز» قابل حل یا «اس اِی سی» است. قرص آزمایشی مردانه همین پروتئین را مهار یا مسدود می‌کند.
 در مطالعه روی موش‌ها که هزینه آن توسط موسسه ملی بهداشت آمریکا تامین شد، یک دُز واحد از این دارو به نام تی دی آی-۱۱۸۶۱ اسپرم‌ را قبل، حین و بعد از آمیزش از حرکت انداخت. نتایج این مطالعه در نشریه «نیچر کامیونیکیشنز» چاپ شده است.
 این اثر برای حدود سه ساعت برقرار بود. ظرف ۲۴ ساعت به نظر می‌رسید که این اثر کاملا زایل شده باشد چون دسته تازه اسپرم‌ها به طور عادی شنا می‌کردند.
 دکتر ملانی بالباخ از دانشمندان این مطالعه از کالج پزشکی وایل دانشگاه کُرنل در نیویورک گفت که این به عنوان یک قرص ضد بارداری نویدبخش است، چون آثار آن زود محو می‌شود و استفاده از آن آسان است.
 اگر این دارو نهایتا در انسان موثر باشد مردان ممکن است بتوانند آن را فقط زمانی و به تعداد دفعاتی مصرف کنند که نیاز دارند.
 متخصصان هشدار می‌دهند که این دارو در برابر عفونت‌های مقاربتی از بدن محافظت نمی‌کند و برای آن همچنان به کاندوم نیاز دارند.
 پروفسور آلن پیسی، استاد رشته آندرولوژی (پزشکی مردان) در دانشگاه شفیلد، می‌گوید: «نیاز مبرمی برای روش‌های موثر، خوراکی و برگشت‌پذیر پیشگیری از بارداری برای مردان وجود دارد و اگرچه روش‌های مختلفی در طول سال‌ها آزمایش شده، هیچ کدام هنوز وارد بازار نشده‌اند.»
 «رویکردی که در اینجا تشریح شد، یعنی اختلال موقتی یک آنزیم کلیدی در اسپرم که برای تحرک آن حیاتی است، واقعا بدیع است.»
 «اگر بتوان آزمایش روی موش‌ها را با همان میزان اثربخشی در انسان تکرار کرد، می‌تواند همان روش پیشگیری از بارداری مردانه باشد که دنبال آن می گشتیم.»
"
377,دانش,کشف ابزارهای سنگی ۲.۹ میلیون ساله در کنیا,تکامل |  علمی | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 باستان‌شناسان در کنیا بعضی از قدیمی‌ترین ابزارهای سنگی مورد استفاده خویشاوندان اولیه انسان‌ را کشف کرده‌اند که قدمت آنها به حدود ۲.۹ میلیون سال می‌رسد.
 شواهدی وجود دارد که نشان می‌دهد این ابزارها نه فقط به وسیله هومو ساپین (شاخه انسان امروزی) بلکه شاخه‌های دیگری از انسان‌های اولیه استفاده می‌شد.
 به گفته محققان این ابزارها که ۳۳۰ عدد از آنها در این محوطه کشف شد برای قصابی کردن اسب آبی و کوبیدن مواد گیاهی مثل میوه به کار گرفته شد.
 در این محوطه همچنین دو فسیل دندان یافت شده که ظاهرا متعلق به یک خویشاوند منقرض شده انسان به نام پارانتروپوس است.
 دانشمندان قبلا تصور می‌کردند که ابزارهای اُلدُوان از انواع ساده بود که فقط اجداد هومو ساپین - یا به اصطلاح انسان خردمند گروهی که شامل گونه‌های ما و نزدیک‌ترین خویشاوندان ما است - از آنها استفاده می‌کردند.
 با این حال هیچ فسیلی از نوع هومو ساپین در محل حفاری در نایانگا در شبه جزیره «هما» در غرب کنیا یافت نشد.
 در عوض دو دندان بزرگ آسیاب متعلق به پارانتروپوس در این محل کشف شد. پارانتروپوس دارای ویژگی‌هایی بین میمون و انسان بوده است.
 پروفسور ریک پاتس، از موزه ملی تاریخ طبیعی اسمیتسونیَن و از نویسندگان اصلی این مطالعه گفت: «این ابزارها قوی‌تر از دندان آسیاب یک فیل و برنده‌تر از دندان نیش شیر است.»
 «ساخت فناوری اُلدُوان مثل این بود که ناگهان مجموعه‌ای از دندان‌های کاملا جدید در خارج از بدن شما تکامل پیدا کرده باشد که دسترسی به انواع غذاها در ساوانای آفریقا را ممکن کرد.»
 توماس پلامر، انسان‌شناس از کالج کوئینز در نیویورک، که نویسنده ارشد این گزارش است که در ساینس چاپ شده گفت: ""ارتباط ابزارهای نایانگا با پارانتروپوس ممکن است دوباره این پرونده را باز کند که چه کسی قدیمی‌ترین ابزار اُلدُوان را ساخته است. شاید نه فقط هومو، بلکه انواع دیگر انسان‌ها (هومینین) نیز غذا را با فناوری اُلدُوان فرآوری می‌کردند.""
 به گفته محققان این ابزارهای سنگی در مقایسه با ابزارهای قدیمی‌تر به قدمت ۳.۳ میلیون سال، پیشرفت قابل توجهی کرده‌اند.
 انواع دیگر انسان که در آن زمان زیست می‌کرد شامل آسترالوپیتکوس بود. فسیل معروف «لوسی» نماینده همین گونه است که در سال ۱۹۷۴ در شمال اتیوپی پیدا شد.
"
378,دانش,سگ‌های آبی چگونه به احیای تالاب‌ها و تنوع زیستی کمک می‌کنند,تغییرات اقلیمی |  طبیعت |  علمی |  حفظ منابع طبیعی | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 به گفته مقام‌های ناظر بر کنوانسیون رامسر، سرعت نابودی تالاب‌ها اکنون در جهان سه برابر جنگل‌هاست. وقتی نوبت به احیای آنها به حالت طبیعی می‌رسد، یک قهرمان با توانایی های چشمگیر وجود دارد: سگ آبی.
 تالاب ها آب را ذخیره می کنند، به عنوان یک محل ذخیره کربن عمل می‌کنند و منبع غذایی هستند. کنوانسیون رامسر در مورد تالاب‌ها می‌گوید که آنها بیش از همه اکوسیستم‌های دیگر موجود در خشکی‌های زمین به انسان خدمت می‌کنند و با این حال با سرعتی نگران‌کننده در حال نابودی هستند.
 علل اصلی، گسترش کشاورزی و شهرنشینی و همچنین خشکسالی و دمای بالاتر ناشی از تغییر اقلیم است.
 اما اگر یک رودخانه و یک سگ آبی (بیوِر) داشته باشید، شاید بتوان جلو این روند را گرفت.
 این جوندگان تیزدندان سدهایی بر روی مسیرهای آبی می‌سازند تا حوض ایجاد کنند و در داخل آن لانه‌ای می سازند تا بتوانند از خود در برابر گونه های شکارچی محافظت کنند.
 آنها تنه درختان را می‌جوند تا زمین بیافتد و از تنه و شاخه‌های آن به عنوان مصالح ساختمانی استفاده می‌کنند. آنها پای سد را با سنگ پر می‌کنند و با کمک گِل و گیاهان دیواره بالادست سد را آب بندی می‌کنند.
 سد باعث طغیان نهر می‌شود، جریان آب را کند می‌کند و آن را برای مدت طولانی‌تری در محیط نگه می‌دارد.
 امیلی فِرفَکس، آب‌شناس اکوسیستم‌ها در دانشگاه ایالتی کالیفرنیا می‌گوید: «سدسازی این موجودات، یک نهر ساده را به یک اکوسیستم سرزنده تالابی تبدیل می‌کند.»
 ""مقدار آب و غذای موجود در این تالاب‌ها، آنها را به زیستگاهی ایده آل برای بسیاری از گونه‌ها تبدیل می‌کند. به همین دلیل است که سگ‌های آبی یک گونه کلیدی تلقی می‌شوند.
 در پنجاه سال گذشته، کانادا و چندین ایالت در آمریکا، سگ‌های آبی را به محیط های طبیعی برگردانده‌اند. این کار در ابتدا برای افزایش جمعیت این گونه انجام شد، چون آنها به دلیل شکار بی‌رویه در قرن نوزدهم برای خز و گوشتشان تقریبا منقرض شدند.
 اما معلوم شده که احیای اکوسیستم‌های تالابی فواید زیادی برای تنوع زیستی از جمله بازگشت انواع قورباغه‌ها، ماهی ها و بی‌مهرگان دارد.
 مطالعه‌ای توسط پژوهشگران فنلاندی در سال ۲۰۱۸ نشان داد در حوضچه‌هایی که سگ های آبی ساخته‌اند، شمار گونه های مختلف پستانداران تقریبا دو برابر سایر برکه‌هاست. راسوها، سمورها و حتی گوزن‌های بیشتری در این محیط‌ها دیده شد.
 نایجل ویلبی، استاد علوم آب شیرین در دانشگاه استرلینگ، می‌گوید: «تالاب‌هایی که سگ‌های آبی ایجاد می‌کنند کاملا منحصر به فرد است.»
 «هر کسی می‌تواند حوضچه بسازد، اما حوضچه‌هایی که سگ های آبی می سازند برای تنوع زیستی عالی است، تا حدی به این دلیل که کم عمق هستند، و پر از چوب‌ خشک اند.»
 «به طور کلی سگ های آبی در ایجاد زیستگاه های پیچیده تالابی مهارت خاصی دارند به طوری که ما هرگز در این زمینه به پای آنها نمی رسیم.»
 دانشمندان می‌گویند که یک اکوسیستم تالابی سالم مقدار زیادی کربن جذب می‌کند و با عمل کردن به عنوان یک اسفنج و جذب سیلاب می‌تواند آثار تغییر اقلیم را تخفیف دهد.
 تالاب‌ها آب را در فصول مرطوب ذخیره می‌کنند و در دوره‌های کم آبی آهسته آهسته آن را آزاد می‌کنند.
 دکتر فرفکس می گوید: «هنگامی که خشکسالی از راه می رسد، گیاهانی که در دشت سیلابی ریشه دارند برای سبز و سالم ماندن به آب ذخیره شده در خاک تکیه می کنند. اگر به آب کافی دسترسی نداشته باشند پژمرده و خشک می شوند.»
 او و تیمش بین سال های ۲۰۰۰ تا ۲۰۲۱ ده آتش سوزی مختلف را در پنج ایالت آمریکا مورد مطالعه قرار دادند و در هر مورد متوجه شدند که سگ های آبی و اکوسیستم هایی که درست کرده بودند، باعث ایجاد زیستگاه های تالابی ماندگاری شد که حتی در جریان آتش‌سوزی های بزرگ از میان نرفت.
 او می گوید: «تالاب‌هایی که اینها خلق می‌کنند آب ذخیره ‌شده زیادی دارند، بنابراین گیاهان در آنها واقعا خشکسالی را احساس نمی‌کنند، آنها سبز و سرسبز می‌مانند و زمانی که آتش سوزی طبیعی راه افتاد نمی سوزند و ما دریافتیم که مرطوب می مانند.»
 اما کارشناسان می‌گویند که سگ های آبی فقط بخشی از راه چاره برای احیای تالاب‌ها هستند. پروفسور ویلبی می‌گوید اقدامات ضروری دیگر، شامل کاشت جنگل‌ در کنار دریاچه‌ها و رودخانه‌ها و احیای پوده‌زارها و شوره‌زارهای ساحلی است.
 دیگر اینکه سگ های آبی فقط در آمریکای شمالی و اوراسیا زیست می کنند.
 معرفی آنها در جای نامناسب می‌تواند نتیجه عکس به بار آورد؛ مثل آرژانتین و شیلی، جایی که جمعیت سگ های آبی وارد شده از آمریکای شمالی در دهه ۱۹۴۰، در غیاب شکارچیان طبیعی به طور تصاعدی رشد کرد و منجر به نابودی شدید جنگل شد.
 گزارش «چشم‌انداز جهانی تالاب‌ها» که در سال ۲۰۲۱ توسط کنوانسیون رامسر منتشر شد، نتیجه گیری کرد که گسترده ترین روند تخریب تالاب ها به آفریقا، آمریکای لاتین و منطقه کارائیب مربوط می شود.
 انقباض شدید دریاچه چاد، در مناطق نزدیک به مرز چاد، کامرون و نیجریه در غرب آفریقا یکی از بارزترین نمونه‌ها است.
 سطح این دریاچه از دهه ۱۹۶۰ تاکنون ۹۰ درصد کاهش یافته که عمدتا به دلیل افزایش شدید تقاضا از سوی جمعیتی به سرعت در حال رشد، آبیاری بدون برنامه‌ریزی و خشکسالی‌های اخیر ناشی از تغییر اقلیم است.
 در مناطق دیگر نیز، خشکسالی می تواند به تالاب ها آسیب برساند، اما سگ های آبی می توانند به محافظت از آنها کمک کنند. در حال حاضر بیش از ۱۰۰ پروژه موفق برای بازگردان این موجودات به محیط در آمریکای شمالی و شمال اروپا اجرا شده است.
 به گفته پروفسور ویلبی جمعیت این موجودات در اروپا در ۲۰ سال گذشته سه برابر شده و اکنون در اکثر کشورهای اروپایی دوباره پا گرفته اند.
"
379,دانش,۵ دلیل کاهش اسپرم مردان در سراسر جهان,سلامت مردان |  سلامت |  پژوهش پزشکی |  علمی |  مردان |  بهداشت و درمان | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 طی ۵۰ سال گذشته، غلظت اسپرم مردان هنگام انزال کاهش پیدا کرده است. این یکی از یافته‌های اصلی تحقیقاتی است که در دانشگاه عبری اورشلیم در اسرائیل و در دانشکده پزشکی مانت ساینای در آمریکا منتشر شده است. طبق محاسبات محققان، در دهه ۱۹۷۰ درهر میلی‌لیتر منی مردان به طور متوسط ۱۰۱ میلیون سلول تناسلی وجود داشته است. از آن زمان این رقم به ۴۹ میلیون کاهش پیدا کرده است.
 به علاوه کمیت، شواهد به کاهش کیفیت گامت‌های مردان هم اشاره می‌کند: در دهه‌های گذشته، درصد سلول‌هایی که می‌توانند وارد تخمک شوند هم کاهش قابل توجهی داشته است. مواسیر رافائل رادائلی، اورولوژیست و آندرولوژیست و نایب رییس انجمن کمک باروری برزیل می‌گوید: «بارزترین نکته مشاهده شده، از دست رفتن حرکت اسپرم است. بدون این ویژگی قابلیت باروری کاهش پیدا می‌کند».
 این سناریوی کاهش مداوم متخصصان بهداشت را نگران کرده است. آقای ادواردو میراندا، هماهنگ‌کننده بخش آندرولوژی انجمن اورولوژی برزیل می‌گوید: «این نگران کننده است، زیرا ما شاهد افزایش سریع این وخامت هستیم و نمی‌دانیم به کجا ختم می‌شود».
 به‌علاوه، سرعت از دست دادن اسپرم در مردان هم در سال‌های اخیر افزایش داشته است. طبق همین تحقیقات انجام شده در اسرائیل و آمریکا، بین دهه‌های ۱۹۷۰ و ۱۹۹۰، کاهش غلظت گامت‌ها ۱.۱۶ درصد در سال بوده است. ولی با شروع دهه ۲۰۰۰، این میزان به ۲.۶۴ افزایش پیدا کرد و به عبارت دیگر بیش از ۲ برابر شد.
 این یک پدیده جهانی است. دانشمندان شاهد کاهش گامت در مردان در همه قاره‌ها بوده‌اند، اگرچه این تعداد در اروپا، آفریقا و آمریکای مرکزی و جنوبی شتاب بیشتری دارد. ولی علت این پدیده چیست؟ متخصصان دست کم به ۵ علت اشاره می‌کنند. و خبر خوب این است که روش‌هایی برای معکوس کردن یا کاهش اینها وجود دارد.
 کیلوهای اضافی، باعث مجموعه‌ای از تغییرات مضر در اسپرم می‌شود. رشد بافت ادیپوس که چربی را در خود ذخیره می‌کنند، باعث آزاد شدن مواد التهابی می‌شود که مستقیما روی تستوسترون تاثیر دارد.
 تستوسترون یکی از مهم‌ترین هورمون‌ها در تولید گامت‌های مردانه است.
 آقای میراندا همچنان اشاره می‌کند که اضافه وزن باعث استرس اکسیداتیو می‌شود که این فرآیندیست که در آن سلول‌های مختلف بدن دچار آسیب می‌شوند.
 این اورولوژیست می‌گوید: «به‌علاوه، افراد چاق چربی بیشتری در ناحیه تناسلی دارند که برای اسپرم‌ها بسیار بد است».
 سلول‌های تناسلی در بیضه‌ها تولید و ذخیره می‌شوند. درجه حرارت بیضه‌ها برای عملکرد مناسب باید بین ۱ تا ۲ درجه سانتیگراد کمتر از دمای بدن باشد-به همین دلیل است که کیسه بیضه خارج از بدن قرار دارد. این افزایش چربی باعث گرم شدن اندام‌های تناسلی شده که عملکرد آنها را متوقف می‌کند.
 سازمان جهانی بهداشت محاسبه کرده است که ۳۹ درصد مردان در سراسر جهان اضافه وزن دارند و ۱۱ درصد دچار چاقی می‌باشند. این آماری است که به توضیح این کاهش در نسبت اسپرم طی ۵ دهه اخیر کمک می‌کند.
 الکل، تنباکو، ویپینگ، ماریجوانا، کوکایین، استروییدهای آنابولیک... آیا می‌دانید همه این مواد چه وجه مشترکی دارند؟ همه آنها روی سلامت گامت‌های نر تاثیر می‌گذارند.
 آقای میراندا به صورت خلاصه می‌گوید: «بعضی از این مواد مستقیما به سلول های زایا که اسپرم تولید می‌کنند آسیب می‌زنند».
 برخی دیگر هم به طور غیرمستقیم عمل کرده و بر تولید هورمون‌های مسئول تحریک عملکرد بیضه تاثیر می‌گذارند. مثالی که در میان متخخصان بسیار ذکر می‌شود، جایگزینی تستوسترون توسط قرص، ژل و تزریق است که به صورت بی‌رویه به‌عنوان روشی برای عضله‌سازی از آنها استفاده می‌شود.
 آقای رادائلی هشدار می‌دهد: «این بازاری است که در سال‌های اخیر به صورت وحشتناک و دیوانه کننده‌ای رشد کرده است». این پزشک توضیح می‌دهد زمانی که این هورمون بدون دلیل واضحی جایگزین می‌شود، بدن متوجه می‌شود که دیگر نیازی به تولید طبیعی آن نیست. در نتیجه بیضه‌ها حتی می‌توانند دچار آتروفی شده و تعداد اسپرم در منی به صفر برسد که این با نام بی‌نطفگی (آزواسپرمی) شناخته می‌شود.
 بیماری‌هایی مانند کلامیدیا و سوزاک بیماری‌هایی هستند که توسط باکتری بوجود می‌آیند و می‌توانند باعث التهاب در اپیدیدیم شوند. این ساختار به بالای بیضه‌ها متصل می‌شود و اسپرم را ذخیره می‌کند.
 هرگونه مشکل در این ناحیه خطری برای بقای گامت‌ها به شمار می‌رود. سازمان جهانی بهداشت تخمین می‌زند فقط در سال ۲۰۲۰، ۱۲۹ میلیون مورد جدید کلامیدیا و ۸۲ میلیون سوزاک در میان مردان و زنان وجود داشته است. این میزان در دهه‌های اخیر ثابت یا در حال افزایش بوده است. آقای رادائلی به عامل بیماری‌زای سومی اشاره می‌کند: ویروس پاپیلوم انسانی که با نام HPV هم شناخته می‌شود.
 او می‌گوید: «مشخص شده است که این می‌تواند روی تولید و حتی دی‌ان‌ای (DNA) اسپرم هم تاثیر بگذارد».
 از آنجایی که درجه حرارت بیضه‌ها باید بین ۱ تا ۲ درجه سانتیگراد کمتر از دمای بدن باشد، مطالعات منتشر شده در دهه گذشته نشان می‌دهد عادت کار کردن با کامپیوتر روی ران‌ها خطر دیگری برای کارخانه گامت به شمار می‌رود. این به دلیل داغ شدن باتری این دستگاه است که ممکن است منجر به «پخته شدن» اسپرم شود.
 آقای میراندا اشاره می‌کند که عادات دیگری هم که با دمای بالا ارتباط دارند، خطراتی برای تولید مثل ایجاد می‌کنند، به عنوان مثال حمام کردن طولانی در آب گرم یا سونا.
 این پزشک اشاره می‌کند که تکنولوژی هم از طریق امواج الکترومغناطیسی، سیگنال‌های تلفن و حتی اینترنت بی‌سیم هم می‌تواند اثرات منفی احتمالی داشته باشد. او می‌گوید: «در مطالعات تجربی انجام شده در آزمایشگاه، عناصری مانند وای‌فای و امواج الکترومغناطیسی روی اسپرم‌ها تاثیر می‌گذارند. ولی هنوز به صورت قطع نمی‌توان گفت آیا این تکنولوژی‌ها می‌توانند به این سلول‌ها آسیب برسانند».
 در نهایت متخصصان به مجموعه‌ای از ترکیبات سمی اشاره می‌کنند که به طور کلی با عنوان مخل‌کننده‌های غدد درون ریز شناخته می‌شوند. این فهرست شامل آلاینده‌های شناسایی‌شده در جو و همچنین پلاستیک‌ها و آفت‌کش‌هاست. این مولکول‌ها ساختار بسیار مشابهی با هورمون‌های بدن ما دارند و به همین دلیل داخل گیرنده‌های سلولی قرار گرفته و فرآیندهای ناخواسته‌ای را آغاز می‌کنند. به نظر می‌رسد یکی از این پیشرفت‌ها که در مطالعات اخیر شناسایی‌شده بروی باروری آقایان تاثیر داشته باشد. آقای رادائلی می‌گوید: «ولی هنوز میزان این مشکل را به صورت قطع نمی‌دانیم و برای تعیین آن مطالعات زیادی در حال انجام هستند».
 علاوه بر عوامل محیطی و رفتاری که منجر به کاهش اسپرم می‌شوند، دو موضوع درونی هم در ایجاد چنین پدیده‌ای نقش دارند. اولین مورد ژنتیک است. تخمین‌زده می‌شود بین ۱۰ تا ۳۰ درصد از موارد دشواری در فرزندآوری مربوط به مشکلات موجود در دی‌ان‌ای مردان است.
 دومین مورد مربوط به افزایش سن و این حقیقت است که مردها دیرتر در زندگی به فکر پدر شدن می‌افتند. او توضیح می‌دهد: «ما می‌دانیم در طول زندگی ظرفیت باروری کاهش پیدا می‌کند. با اینکه این کاهش در مردان به اندازه خانم‌ها چشمگیر نیست، ولی هورمون‌هایی کاهش پیدا می‌کنند که برای تولید گامت‌ها مهم هستند».
 اگر در نظر بگیریم تعداد اسپرم ها در ۵۰ سال کاهش ۵۱ درصدی داشته است و سرعت این پدیده هم در ۲ دهه اخیر افزایش پیدا کرده است، آیا این عدد به صفر نزدیک و نزدیک‌تر می‌شود؟ به هر حال، اگر این میزان کاهش در سطح کنونی ادامه پیدا کند، تا سال ۲۰۵۰ غلظت سلول‌های تولید مثل در منی عملا به صفر می‌رسد. ولی آقای میراندا فکر نمی‌کند این سناریو اتفاق بیافتد. او پیش بینی می‌کند: «روند از وخیم‌شدن این موضوع خبر می‌دهد، ولی در مقطعی این فرایند راکد خواهد شد و شاید با کمک تکنولوژی‌های جدید به یک وضعیت ثابت برسیم».
 مردانی که می‌خواهند بچه‌دار شوند می‌توانند با تغییراتی در سبک زندگیشان شانس موفقیت خود را افزایش دهند تا آسیب‌های وارده به بیضه‌ها را جبران کنند. به‌عنوان مثال آنها می‌توانند توسط رژیم غذایی متعادل و فعالیت بدنی منظم وزن خود را کاهش داده و مصرف الکل و سیگار و سایر مواد را کاهش داده یا کاملا قطع کنند. اگر سکس به صورت تفریحی و با شریک‌های جنسی گهگاهی است و هدف از آن بارداری نیست، برای جلوگیری از عفونت‌هایی مانند کلامیدیا و سوزاک همیشه از کاندوم استفاده کنید. افرادی که در اوایل دوره نوجوانی واکسن HPV می‌زنند، نسبت به این ویروس و عواقب ناشی از آن در بدن مصونیت بیشتری دارند.
 حتی اگر با وجود همه این تغییرات در سبک زندگی، مشکل فرزندآوری وجود داشته باشد بهتر است به پزشک مراجعه کنید. بر اساس دستورالعمل‌های ملی و بین‌المللی، زمان مراجعه به متخصص بستگی به سن خانم دارد. آقای میراندا می‌گوید: «اگر زن زیر ۳۵ سال داشته باشد، زن و شوهر باید تا ۱ سال سعی کنند با آمیزش جنسی منظم و حدود ۳ بار در هفته و با نظارت بر دوره‌های باروری سعی کنند بچه‌دار شوند». ولی اگر سن زن بالای ۳۵ سال است و مشکل باردار شدن برای بیش از ۶ ماه وجود داشته باشد، این یک علامت هشداردهنده است. پزشکان می‌گویند دلیل آن کاهش سریع‌تر ذخیره تخمک‌ها از آن سن به بعد است و تاخیر ۱۲ ماهه برای یافتن پاسخ می‌تواند اتلاف وقت جدی باشد.
 آقای رادائلی توضیح می‌دهد: «بررسی‌ها نیاز به دخیل کردن زن و مرد برای کشف علل احتمالی و نشان دادن بهترین درمان‌ها دارد».
 اگر مشکل مربوط به مرد باشد، معمولا متخصصان مکمل‌های ویتامینی سرشار از آنتی اکسیدان را تجویز می‌کنند که به محافظت از بیضه‌ها کمک می‌کنند. همچنین ممکن است برای تنظیم هورمون‌ها نیاز به مکمل وجود داشته باشد.
 آقای میراندا می‌گوید: «و البته درمان برخی از این بیماری‌ها که منشا مشکل هستند، توسط دارو و جراحی امکان پذیر باشد».
 او نتیجه‌گیری می‌کند: «عفونت‌های باکتریایی با آنتی بیوتیک‌ها و نقص‌های آناتومیک در دستگاه تناسلی با مداخلات جراحی قابل درمان هستند». به‌عنوان آخرین راه‌حل، زوج‌ها می‌توانند از تکنیک‌های کمک باروری مانند لقاح مصنوعی استفاده کنند.
"
380,دانش,جایزه ملکه الیزابت برای بانیان انقلابی در تولید انرژی خورشیدی,اقتصاد جهان |  چین |  انرژی |  انرژی تجدیدپذیر |  علمی |  استرالیا | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 
 
 
 
 چهار طراح سلول‌های مدرن خورشیدی که بازدهی آنها جهش زیادی کرده، برنده جایزه ملکه الیزابت در رشته مهندسی شده‌اند.
 مارتین گرین، اندرو بلِیکرز، جیانهوا ژائو و آیهوا وانگ فناوری موسوم به «پِرک» (Perc) را طراحی کردند.
 این فناوری سرمنشا انقلابی در صفحات خورشیدی شد که اکنون در ۹۰ درصد این تجهیزات در جهان تعبیه می‌شود.
 یک جایزه ۵۰۰ هزار پوندی و یک نشان افتخار در مراسمی به این چهار نفر اعطا خواهد شد.
 لرد براون رئیس جایزه ملکه الیزابت در رشته مهندسی گفت: «برندگان ما کاری فوق العاده‌ کردند، که همان افزایش بازدهی صفحات خورشیدی برای تولید برق از نور بود؛ تغییری واقعا چشمگیر.»
 او به بی‌بی‌سی گفت: «آنها با این پیشرفت تولید برق را از ۱۶-۱۷ درصد به حدود ۲۵ درصد رساندند که جهش بزرگی است.»
 امروز درحالی که جهان سعی دارد سوخت های فسیلی را ترک کند، نصب نیروگاه‌های خورشیدی سرعت فوق‌العاده‌ای گرفته است. برخی تخمین‌ها حاکیست که تا دهه ۲۰۳۰، ظرفیت تولید برق از نور خورشید بیش از زغال، نفت، گاز، هسته ای و برق‌آبی روی هم رفته خواهد بود.
 زمانی که مارتین گرین بعد از بحران بهای نفت در دهه ۱۹۷۰ شروع به تحقیق درباره انرژی خورشیدی کرد، سلول‌های خورشیدی عمدتا در ماهواره‌ها به کار گرفته می‌شد.
 هزینه نصب این فناوری روی بام خانه‌ها در آن زمان از قیمت خانه خیلی بیشتر می‌شد.
 اما پشتکار پروفسور گرین به انقلابی دامن زد. او، اندرو بلِیکرز، جیانهوا ژائو و آیهوا وانگ در آزمایشگاه خود در دانشگاه نیو سات ولز استرالیا نه فقط توانستند بازدهی این سلول‌ها را افزایش دهند بلکه فرآیند ساخت آنها را نسبتا ساده کردند.
 فتون‌ها - یا ذرات نور - با ورود به سلول خورشیدی به اتم‌های سیلیکون برخورد و الکترون‌ها را آزاد آزاد می‌کنند که باعث به جریان افتادن برق می‌شود. فناوری «پرک» توانایی الکترون‌ها برای ادغام مجدد در اتم ها را کاهش می‌دهد و به علاوه فتون‌های بیشتری را به کار می‌گیرد.
 پروفسور بلیکرز به یاد می‌آورد: «به طور سنتی، سطح پشتی صفحات فقط یک لایه فلز آلومینیوم داشت که مستقیما روی آن چاپ می‌شد، بنابراین نور را خوب منعکس نمی‌کرد. به علاوه الکترون‌هایی که به صفحه پشتی نزدیک می‌شدند جذب آن می شدند.»
 «جایگزین کردن آن فلز خام تیره با یک روکش پیشرفته به حل هر دو این مشکلات کمک کرد و به بهبود قابل توجه بازدهی منجر شد.»
 ویژگی‌های مناسب برای سطح زیرین در موادی مثل دی اکسید سیلیکون، اکسید آلومینیوم و نیترید آلومینیوم پیدا شد.
 این صنعت در سال ۲۰۱۲ شروع به تعبیه فناوری «پرک» در محصولات خود کرد، به طوری که تا سال ۲۰۱۸ کاملا نهادینه شد. در این میان چین به کانون تولید این نوع صفحات بدل شد.
 به گفته «آی ای اِی» (آژانس بین‌المللی انرژی) حیرت انگیز اینکه از هر هفت صفحه خورشیدی که در جهان تولید می‌شود، یکی از آنها محصول یک مرکز واحد در چین است.
 برتری این کشور را می‌توان به پای دکتر ژائو و دکتر وانگ و دیگر دانشجویان چینی نوشت که در آزمایشگاه پروفسور گرین مطالعه و تحقیق می‌کردند و بعدا برای راه اندازی صنایع تولیدی به چین بازگشتند.
 دکتر ژائو گفت: «ما جزو اولین کسانی بودیم که تولید پرک را شروع کردیم. بیشتر تولید در دو استان انجام می‌شود. برتری چین در این زمینه به هزینه مربوط می‌شود؛ تولید صفحات خورشیدی در آنجا بسیار ارزان تر است.»
 
 بازدهی سلول‌های تجاری - میزان برقی که از نور تولید می‌شود - ۲۲ تا ۲۳ درصد است. حداقل بازدهی از لحاظ عملی حدود ۲۹٪ است.
 پروفسور گرین هم اکنون در حال آزمایش «ماژول‌های سلولی» است که در آن یک لایه از مواد روی سیلیکون چیده شده تا نور را در طیف‌هایی که به طور عادی از دست می‌رود، جذب و تبدیل به برق کند.
 او به بی‌بی‌سی نیوز گفت: «رکورد جهانی بازدهی که ما در ماژول سلولی خود به آن دست یافته‌ایم ۴۰.۶ درصد است. اما به کار گیری این روش به طوری که تولید آن ارزان تمام شود فعلا ممکن نیست. در حال حاضر علاقه زیادی به ماده‌ای به نام پروفسکایت - یک ماده معدنی رایج - وجود دارد، اما سلول‌های آنها از عناصر سنگین مانند سرب ساخته می‌شود. مشکل دیگر این است که این سلو‌ ها به اندازه سیلیکون پایدار نیستند.»
 آژانس بین‌المللی انرژی پیش‌بینی می‌کند ظرفیت برق تولیدی از خورشید در جهان در فاصله سال‌های ۲۰۲۲ تا ۲۰۲۷ تقریبا سه برابر شود. در حال حاضر نیمی از نیروگاه‌های برق تازه که راه اندازی می شوند خورشیدی هستند.
 با این حال پروفسور آلن فینکل، مشاور ارشد علمی سابق دولت استرالیا، معتقد است «تغییر سیستم انرژی سخت ترین چالش اقتصادی است که بشر در تاریخ خود با آن روبروست.»
 «انرژی خورشیدی منبع فوق‌العاده‌ای از انرژی پاکیزه است که نه فقط برای کشورهای پیشرفته بلکه برای کشورهای کمتر توسعه‌یافته هم اهمیت دارد. استقرار یک شبکه کوچک متکی بر انرژی خورشیدی آسان‌تر از کشیدن یک خط انتقال برق از شبکه ای است که از یک ژنراتور زغال سنگی انرژی می‌گیرد. انرژی خورشیدی ارزان، قابل اعتماد و بادوام است و ترک سوخت‌های فسیلی را آسان خواهد کرد.»
 پروفسور گرین قبلا برنده «جایزه جهانی انرژی»، «جایزه ژاپن» و «جایزه فناوری هزاره» شده است. بیش از ۱۲۰ دانشجوی از جمله اندرو بلیکرز، جیان‌هوا ژائو و آیهوا وانگ زیر نظر او دکتری گرفته اند.
"
381,دانش,تحولی شگرف در موتور جستجوی بینگ مایکروسافت,علمی | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 مایکروسافت نسخه جدیدی از موتور جستجوی خود «بینگ» را معرفی کرده است که جدیدترین هوش مصنوعی را در خود جای داده است.
 این اقدام تا کنون بزرگترین تهدیدی است که گوگل در مسیر تسلط خود در جستجوی وب با آن روبرو شده و به عبارتی نشان دهنده آغاز مسابقه‌ای در استفاده از هوش مصنوعی بین شرکت‌ها است. در همین رابطه ساتیا نادلا، مدیر عامل اجرایی مایکروسافت، گفت است که «مسابقه امروز آغاز می شود.»
 فناوری جدید موسم به «چت جی پی تی» (ChatGPT) که تحت حمایت اوپن ای آی مایکروسافت (Open AI) توسعه یافته است، از تکنیک های یادگیری عمیق برای ایجاد پاسخ های انسان گونه به درخواست های جستجو استفاده می کند. این شرکت می‌گوید بینگ جدید می‌تواند به‌طورمستقیم پاسخ سؤالات شما را بدهد و کمک کند تا خلاق‌تر باشید.
 آقای نادلا می گوید که فکر می‌کند ماهیت جستجوی آنلاین و تعامل با بسیاری از نرم‌افزارهای دیگر را تغییر می‌دهد. او گفت: «این فناوری تقریباً هر دسته نرم افزاری را که می شناسیم تغییر شکل می دهد».
 بینگ اکنون به سؤالات جستجو با پاسخ های دقیق تر پاسخ می دهد، نه فقط با پیوند دادن به وب سایت ها.
 
 کاربران همچنین می توانند با ربات چت کنند تا سوالات خود را بهتر تنظیم کنند. پاسخ های متنی بیشتری در سمت راست صفحه جستجو اضافه می شود. موتورجستجوی جدید بینگ فورا فعال خواهد شد اما با تعداد جستجو برای هر فرد محدود است.
 این اعلامیه مایکروسافت یک روز پس از آن منتشر شد که گوگل جزئیات چت ربات جدید خود، «برد» را فاش کرد.
 هر دو شرکت در تلاش برای عرضه محصولات خود به بازار هستند. دن ایوز، تحلیلگر ودبوش سکیوریتی، در یادداشتی به سرمایه گذاران گفته است که فکر می کند سرمایه گذاری مایکروسافت به شدت توانایی شرکت را برای رقابت افزایش می دهد.
 
 مایکروسافت یکی از حامیان اولیه اوپن ای آی مستقر در سانفرانسیسکو، میلیاردها دلار در هوش مصنوعی سرمایه گذاری کرده است.
 ماه گذشته، این شرکت اعلام کرد که همکاری خود را با اوپن ای آی در یک «سرمایه گذاری چند ساله و چند میلیارد دلاری تمدید می کند». از آن زمان به بعد، یک سطح برتر جدید از مایکروسافت تیمز(نرم افزار پیام رسانی متعلق به این شرکت)، اعلام کرده است که این نرم افزار، از چت جی پی تی (از جمله ویژگی ای که به طور خودکار یادداشت ها و نکات برجسته جلسات را ایجاد می کند)، برخوردار می‌شود.
 مایکروسافت گفته است که بینگ از فناوری جدید اوپن ای آی استفاده خواهد کرد که حتی از چت جی پی تی که سال گذشته رونمایی شد، پیشرفته‌تر است. این قدرت ها همچنین در مرورگر «وب اج» گنجانده می شود. تحلیلگران می گویند چت جی پی تی که توسط دانش آموزان برای قبولی در امتحانات و آزمون ها استفاده می شود، این پتانسیل را دارد که به طور باورنکردنی برای چندین حرفه از جمله روزنامه نگاری اختلال ایجاد کند.
 اما به دلیل اینکه با اطمینان پاسخ‌هایی اشتباه می دهد مورد انتقاد قرار گرفته است. همچنین پاسخ‌ها بر اساس مجموعه داده‌های است که معمولاً از سال ۲۰۲۱ یا قبل از آن حذف شده‌اند. بنابراین بسیاری از پاسخ‌های آن ممکن است قدیمی به نظر برسند.
 
"
382,دانش,هسته درونی زمین ممکن است شروع به چرخیدن در جهت مخالف کرده باشد,علمی | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 به گفته دانشمندان، هسته چرخان مرکز زمین ممکن است شروع به چرخش در جهت مخالف کرده باشد.
 اما این به چه معناست و چرا اهمیت دارد؟
 ساختار سیاره ما از سه بخش اصلی تشکیل شده است، پوسته که به عنوان سطح سیاره شناخته می‌شود، گوشته و هسته.
 اگر زمین را کمی شبیه تخم‌مرغ تصور کنید، پوسته‌اش مانند پوست تخم‌مرغ است، گوشته آن - لایه ضخیم سنگ - مانند سفیده و هسته آن مانند زرده است.
 هسته درونی به اندازه سطح خورشید داغ است و داغ‌ترین قسمت زمین است. این هسته آنقدر در مرکز زمین است و در نتیجه چنان تحت فشار است که با وجود اینکه بسیار بسیار داغ است، یک گوی فلزی جامد است.
 تحقیقات قبلی نشان داده است که هسته درونی سیاره زمین توسط یک هسته بیرونی فلزی مایع از بقیه زمین جدا شده است، به این معنی که می‌تواند به طور مستقل بچرخد و لزوماً با بقیه این سیاره هماهنگ نیست.
 دانشمندان دانشگاه پکن در چین با مطالعه امواج لرزه‌ای - حرکات ارتعاشی در زمین - که در طی چندین سال توسط زمین‌لرزه‌های بسیار مشابه ایجاد می‌شوند، به حرکت در اعماق سطح زمین نگاه می‌کنند.
 زمین‌لرزه‌هایی بزرگ روی سطح زمین اتفاق می‌افتند و انرژی را به اعماق زمین می‌فرستند و دوباره برمی‌گردانند.
 دانشمندان با ردیابی مسیرهای این امواج لرزه‌ای در درون زمین، دریافته‌اند که «تغییر کمی در دهه گذشته» به وجود آمده است.
 یافته‌های آن‌ها نشان می‌دهد که چرخش هسته درونی زمین متوقف شده است و طی سال‌ها به طور دوره‌ای چرخش از یک جهت به سمت دیگر بوده است.
 تغییرات درون هسته زمین بر روی انسان‌هایی که در سطح سیاره زندگی می‌کنند تأثیر می‌گذارد و چیزهایی مانند ناوبری و حتی طول روز را تغییر می‌دهد.
 و دلیل آن چیزی به نام میدان مغناطیسی است.
 سیاره ما همیشه در فضا در حال چرخش است و در مرکز آن، هسته فلزی زمین نیز در حال چرخش است. این حرکات یک نیروی مغناطیسی ایجاد می‌کند که زمین را احاطه کرده است و میدان مغناطیسی نام دارد.
 درست مانند آهنرباهایی که در مدرسه استفاده می‌کنید - که ممکن است انتهای قرمز و آبی برای نشان دادن قطب شمال و جنوب داشته باشند - زمین که مانند یک آهنربای غول‌پیکر است دارای قطب شمال و جنوب مغناطیسی است.
 آنچه مایه سردرگمی است این است که این دو در همان موقعیت‌های قطب شمال و جنوب جغرافیایی نیستند و از زمان کشف آنها در حدود ۲۰۰ سال پیش، قطب‌های مغناطیسی زمین در حال حرکت بوده‌اند.
 از سال ۱۸۳۲، قطب مغناطیسی شمالی ۱۴۰۰ مایل از شمال کانادا به سمت سیبری در روسیه تغییر مکان داده است.
 حرکت قطب مغناطیسی شمال زمین در سال‌های اخیر به قدری شتاب یافته است که باید تغییراتی برای ناوبری برای هواپیماهای نظامی و تجاری و همچنین عملیات جستجو و نجات در اطراف قطب شمال ایجاد شود.
 میدان مغناطیسی زمین همچنین مشخص می‌کند که چرخش زمین حول محور خود چه اندازه تند یا کند است یا به عبارت دیگر طول روزهای ما چقدر است.
 وقتی روزها کوتاه باشند، این چرخش کسری از يک میلی ثانيه است ولی همین کافی است که درست مانند سال کبیسه، از دهه ۱۹۷۰ نیاز به ۲۷ ثانیه جهش برای تصحیح زمان‌مان داشته باشیم.
 تصور می شود سرعت چرخش زمین حول محور خود در طول تاریخ به طور مداوم تغییر کرده است و این به دلیل تغییر در چرخش هسته درونی است.
 اما همه دانشمندان با یافته‌های جدید موافق نیستند.
 دکتر جان ویدال یک ژئوفیزیکدان برجسته در جنوب کالیفرنیا است. او در این مطالعه شرکت نداشته است اما می‌گوید مطمئن نیست که موافق آن باشد.
 او نگاه کردن به هسته زمین را با پزشکی مقایسه کرد که تلاش می‌کند بدون اسکنر بدن را بررسی کند و گفت: «تصویر ما از درون زمین هنوز تار است.»
 ویدال افزود: «چیزی در حال رخ دادن است و من فکر می‌کنم که آن را کشف خواهیم کرد، اما ممکن است یک دهه طول بکشد.»
"
383,دانش,آیا می‌توان با لیزر رعد و برق را مهار کرد؟,طبیعت |  علمی |  نوآوری | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 تکنولوژی‌هایی که ما را در برابر رعد و برق، یکی از خطرناک‌ترین پدیده‌های طبیعی به محافظت می‌کنند، بیش از ۲۷۰ سال است که هیچ تغییری نداشته‌اند. اما تیمی از دانشمندان اروپایی فکر می‌کنند موفق شده‌اند در سوئیس با کمک اشعه لیزر جهت رعدوبرق را تغییر دهند.
 رعدوبرق پدیده طبیعی پرقدرت و شگفت‌انگیزی است که می‌تواند مرگبار هم باشد. بر اساس تحقیقی که در سال ۲۰۱۹ صورت گرفته است تخمین زده می‌شود سالانه ۲۴۰۰۰ نفر در سراسر جهان در اثر رعدوبرق می‌میرند. بر اساس داده‌های مرکز اطلاعات بیمه در سال ۲۰۲۰ رعدوبرق حدود ۲ میلیارد دلار خسارت به خانه‌ها و کسب‌وکارهای ایالات‌متحده وارد کرده است.
 این واقعیت که تکنولوژی کنترل رعدوبرق که در حال حاضر استفاده می‌شود از زمانی که بنجامین فرانکلین میله صاعقه گیر را در سال ۱۷۵۲ اختراع کرد تغییری نکرده است به این معنی است که خسارت و تلفات ناشی از رعدوبرق به این زودی‌ها پایین نخواهد آمد.
 اما حالا گروهی از دانشمندان اروپایی نشان داده‌اند که شاید راهی برای مهار یا رام کردن رعدوبرق با استفاده از لیزر وجود داشته باشد.
 در بالای کوهستانی در سوئیس، میله لیزری صاعقه (ال ال آر) با موفقیت توانسته رعدوبرق را ده‌ها متر از مسیرش منحرف کند.
 از سال ۲۰۲۱، گروهی به رهبری دانشمندان دانشگاه ژنو و دانشکده پلی تکنیک پاریس توانسته‌اند این ابزار جدید را چهار بار امتحان کنند اما نتیجه آزمایش‌های آن‌ها تازه این ماه در مجله نیچر فوتونیک منتشرشده است.
 میله‌های صاعقه‌گیر، میله‌های بلند فلزی هستند که به زمین متصل می‌شوند تا رعد را به خود جذب و انرژی الکتریکی آن‌ را به زمین منتقل کنند. اما یک نقص دارند. یک میله فقط محدوده‌ای که اغلب به‌اندازه ارتفاع میله است را محافظت می‌کند.
 اولین هورد، فیزیکدان پلی تکنیک پاریس و یکی از دانشمندان گروه به بی‌بی‌سی توضیح می‌دهد: «این یعنی اگر میله شما ۱۰ متر باشد، فقط محدوده‌ای به شعاع ده متر را محافظت می‌کند.»
 «اما ما در بالا بردن ارتفاع این میله‌ها محدودیت داریم. به‌عنوان‌مثال در مکان‌های حساسی مانند فرودگاه‌ها و یا نیروگاه‌های اتمی، استفاده از این میله‌ها با محدودیت‌هایی روبه‌رو می‌شود.» پرتو لیزر در مقایسه با میله‌های صاعقه‌گیر می‌تواند به ارتفاع بالاتری برود و این قاعدتاً براساس فرضیه باید بتواند محدوده بیشتری از سطح زمین ا از آسیب رعدوبرق محافظت کند.
 آقای هورد این‌طور تخمین میزند که: «حدس می‌زنم که با یک پرتو بزرگ لیزر قاعدتاً باید بتوان محدوده‌ای به شعاع صدها مترمربع یا حتی کیلومترمربع را پوشش داد.»
 اما این سیستم چطور کار می‌کند؟
 پرتو لیزر می‌تواند اشعه‌ی نوری بسیار قوی بفرستد که قادر است بعضی از مواد را ببرد. پرتوهای لیزر همچنین می‌توانند مانند میله‌های صاعقه گیر مجازی عمل کنند.
 آن‌ها با رسانا کردن هوا برای عبور جریان الکتریسیته قادر به انجام این کار هستند.
 آقای هورد توضیح می‌دهد: «یک پرتو بسیار قوی لیزر نوری شدیدی از خود به هوا منتشر می‌کند که اکسیژن و مولکول‌ها نیتروژن هوا را یونیزه می‌کند. این هوای یونیزه شده برای عبور الکتریسیته مانند یک ماده رسانا عمل می‌کند.» دانشمندان تصمیم گرفتند روی بلندترین نقطه کوه‌ها های سانتیس در سوئیس که ارتفاع آن به ۲۵۰۰ متر می‌رسد فرضیه خود را آزمایش کنند. این کوه در ضمن یکی از ارتفاعاتی است که برای رصد و مطالعه رعدوبرق‌ها استفاده می‌شود.
 در قله این کوه برج بلند یکی از شرکت‌های مخابراتی قرار دارد که در نوک آن‌یک میله صاعقه گیر نصب شده است. این برج مخابراتی بیشتر از هر بنای دیگری در اروپا در معرض و برخورد با رعدوبرق قرار می‌گیرد. بین ماه ژوئن و سپتامبر سال ۲۰۲۱ دانشمندان داده‌های فراوانی از برخورد رعدوبرق با این برج ثبت کردند و با دوربین‌های پرسرعت از آن‌ها تصویربرداری کردند.
 بعد از یک سال بررسی کردن داده‌ها متوجه شدند که پرتو لیزر می‌تواند رعدوبرق را قبل از آنکه به برج برخورد کند تا حدود ۶۰ متر از آن دور می‌کند. این اتفاق در هر چهار باری که پرتو لیزر فرستاده شد، مشاهده ‌شد.
 آقای هوارد می‌گوید: «نتیجه واقعاً عالی بود. این هیجان‌انگیزترین اتفاقی بود که در زندگی حرفه‌ای‌ام پیش‌آمده.»
 اما هنوز تا قبل از اینکه بتوانیم پرتوهای لیزر را برای کنترل صاعقه به آسمان بفرستیم و میله‌های صاعقه گیر را کنار بگذاریم، کارهای زیادی برای انجام دادن مانده است. مثلاً محققان باید مطالعه کنند و بفهمند که آیا می‌توان با کمک لیزر صاعقه را به مسافت دورتری منحرف کرد.
 رعدوبرق‌های بیشتری درراه‌اند
 آقای هورد می‌گوید که گروه تحقیقاتی آن‌ها هنوز باید آزمایش‌های بیشتری انجام دهد تا مؤثر بودن این تکنولوژی جدید را دقیق‌تر ارزیابی کند.
 او می‌گوید: «ما توانستیم نتیجه‌ای را نشان بدهیم (با توجه به امکاناتی که داشتیم) که پیش‌تر از این فقط در آزمایشگاه ممکن بود. درگذشته اگر دانشمندان چنین ایده ای را مطرح می‌کردند که می‌توان با لیزر مسیر رعدوبرق را تغییر داد حتماً جواب می‌شنیدند که چنین کاری ممکن نیست.»
 «آنچه اتفاق افتاده این است که لیزرها قوی‌تر و قوی‌تر شده‌اند و ما می‌توانیم با آن‌ها آزمایش کنیم.»
 چند دهه قبل، قوی‌ترین لیزر موجود می‌توانست نوری ده برابر سرعت یک ثانیه ایجاد کند. اما لیزری که ما سال ۲۰۲۱ در سوئیس به کاربردیم می‌تواند پرتوی ۱۰۰۰ برابر آن در هر ثانیه تولید کند. اما قیمت آن بسیار بالا است. به گفته آقای هورد حدود ۲ میلیارد دلار است.
 با توجه به مطالعاتی که درباره تغییرات اقلیمی شده است میدانیم که این تغییرات ممکن است باعث رعدوبرق‌های بیشتر شود و درنتیجه ما نیاز به ابزار به‌روز شده تری از دستگاه سه قرن بنجامین فرانکلین داریم.
 این فیزیکدان در آخر می‌گوید: «باوجود چنین پیش‌بینی‌هایی، بسیار مهم است که خودمان را آماده کنیم تا بتوانیم این پدیده طبیعی زیبا و ویرانگر که مردم سراسر جهان را تحت تأثیر قرار می‌دهد کنترل کنیم.»
 بیشتر بخوانید:
"
384,دانش,روز جهانی سرطان: یک تحقیق جدید نشان می‌دهد که مورچه‌ها می‌توانند سلول سرطانی را بو بکشند.,سلامت |  علمی |  سرطان |  حیوانات |  بهداشت و درمان | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 یک تحقیق جدید نشان داده است که مورچه‌ها به لطف سیستم بویایی بسیار حساسی که دارند احتمالاً روزی می‌توانند به ما در تشخیص سرطان کمک کنند.
 آنچه دانشمندان امروز کشف کرده‌اند این است که مورچه‌های می‌توانند سرطان را در موش‌های آزمایشگاهی تشخیص بدهند.
 بپتیس پیکرت، نویسنده ارشد این تحقیق به بی‌بی‌سی می‌گوید: «می‌توان مورچه‌ها را در عرض ۱۰ دقیقه آموزش داد تا بتوانند بوی سرطان را در ادرار موش‌ها تشخیص دهند.»
 آقای پیکورت تحقیق خود در این مورد را از سال ۲۰۱۷ شروع کرد . او می‌توانست مورچه‌ها را طوری تربیت کند تا بتوانند تفاوت بین سلول‌های سالم و سلول سرطانی را در آزمایشگاه تشخیص دهند.
 اما حالا تیم تحقیقاتی او چندین قدم جلو رفته‌اند: این بار مورچه‌ها توانسته‌اند تومورهای انسان را در موش تشخیص بدهند.
 آقای پیکرت و همکارانش از روشی به نام زنوگرافتینگ استفاده کردند. در این روش سلول‌های سرطان سینه را به بدن موش‌ها منتقل می‌کنند تا در بدن آن‌ها رشد کنند.
 بعد نمونه‌های ادراری از دودسته موش سالم و موش‌هایی که سرطان دارند جمع‌آوری می‌کنند.
 آقای پیکرت توضیح می‌دهد: «مورچه‌ها را در یک فضایی به شکل دایره آموزش می‌دهیم. به‌عنوان جایزه در کنار نمونه ادرار حاوی سرطان خوراکی قرار می‌دهیم.»
 وقتی مورچه‌ها جایزه را پیدا می‌کنند، ارتباطی بین جایزه خوراکی و بوی سلول سرطانی برایشان شکل می‌گیرد و یاد می‌گیرند این بو را تشخیص بدهند.
 آقای پیکرت می‌گوید: «سلول‌ها مانند کارخانه هستند. آن‌ها برای زنده ماندن نیاز به مواد مغذی دارند و مواد زائد تولید می‌کنند. سلول‌های سرطانی مواد زائدی تولید می‌کنند که از بویشان قابل‌تشخیص‌اند. سلول‌های سرطانی بوی ارگانیک خاصی تولید می‌کنند که هم در ادرار و هم در نفس مشخص می‌شود. مورچه‌ها در دوره تربیت شدن، بعدازآنکه دانشمندان جایزه‌ها را برمی‌دارند مدتی طولانی‌تر در کنار ادرار سرطانی می‌مانند.»
 آقای پیکرت در جواب این سؤال می‌گوید هنوز نه.
 او می‌گوید: «برای رسیدن به این مرحله باید مورچه‌ها را با ادرار انسان آزمایش کنیم.» اما این کار پیچیده‌تر از آزمایش با ادرار موش است.
 تربیت کردن مورچه‌ها برای تشخیص بوی سرطان در انسان ملزم به آموزش عوامل متغیر بسیاری است ازجمله سن، جنسیت و نوع رژیم غذایی و همین‌طور بوی خاصی که هر انسان دارد.
 آقای پیکرت توضیح می‌دهد: «همه انسان‌ها یک بوی ثابت ندارند. بوی هر فرد با فرد دیگر فرق دارد و ما هنوز نمی‌دانیم مورچه‌ها می‌توانند باوجود همه این تفاوت‌ها روی بوی سلول سرطانی تمرکز کنند یا نه.»
 بااین‌وجود آقای پیکرت تصمیم دارد این مطالعه را ادامه بدهد چون معتقد است استفاده از مورچه‌ها می‌تواند روش بسیار مؤثر و ارزانی برای تشخیص سرطان باشد و ممکن است زمان فوق‌العاده زیادی برای تربیت آن‌ها لازم نباشد.
 او می‌گوید: «یکی از جنبه‌های مثبت در مورد مورچه‌ها این است که آن‌ها به شکل گروهی زندگی می‌کنند و اطلاعات را بین خود به اشتراک می‌گذارند.»
 آقای پیکرت فکر می‌کند اگر فقط ۱۰ درصد جمعیت یک کلونی مورچه‌ها برای تشخیص سرطان آموزش ببیند، می‌تواند این دانش را بین بقیه منتشر کند: «ممکن است این اطلاعات بین آن‌ها پخش شود و لازم نباشد ما وقت تلف کنیم و به همه اعضا گروه آموزش بدهیم.»
 این فرضیه تاکنون در مورد زنبورها ثابت‌ شده است اما آقای پیکرت می‌گوید باید آن را در مورد مورچه‌ها هم ثابت کرد.
 دکتر دیباجیت ساها از دانشگاه ایالتی میشیگان ۱۰ سال است در مورد ملخ‌ها و توانایی آن‌ها در تشخیص سلول‌های سرطانی تحقیق می‌کند.
 تیم همکاران او متوجه شدند که ملخ‌ها می‌توانند تفاوت بوی سلول‌های سالم و سلول‌های سرطانی را تشخیص بدهند.
 آما آن‌ها نمی‌خواهند ملخ‌ها را آموزش بدهند بلکه می‌خواهند وارد مغز آنها شده و آن را مطالعه کنند.
 دکتر ساها به بی‌بی‌سی می‌گوید: «ما می‌توانیم مستقیم وارد مغز ملخ‌ها شویم و با استفاده از دانش موجود عصب شناسی مدلی از پیام‌های عصبی موجود در مغز آن‌ها تهیه کنیم.»
 آن‌ها امیدوارند با جمع‌آوری اطلاعاتی که از مغز ملخ‌ها به دست آورده‌اند بتوانند وسیله‌ای بسازند که با استفاده از سیستم حسی و عصبی ملخ‌ها می‌تواند سرطان را فقط با بو کشیدن نفس بیمار تشخیص دهد.
 آقای ساها می‌گوید: «ایده استفاده از اندام‌های اورگانیک برای من بسیار جالب است و می‌خواهم بدانم چطور با کمک آن‌ها ممکن است بتوانیم بعضی بیماری‌ها را تشخیص دهیم.»
 اما فقط حشرات نیستند که می‌توانند به ما کمک کنند.
 در بریتانیا یک موسسه خیریه به نام سگ‌های تشخیص‌دهنده بیماری در حال تحقیق و ساخت نوعی دماغ الکترونیک است که می‌تواند بوی سرطان پروستات را تشخیص بدهد.
 سوفی عزیز مدیر تحقیقات و توسعه این خیریه به بی‌بی‌سی گفت: «کار ما با تحقیق دراین‌باره شروع شد که آیا سگ‌ها می‌توانند سرطان مثانه را تشخیص بدهند. ما سعی کردیم مؤثر بودن سگ‌ها را با استفاده از نمونه‌هایی که از ادرار بیماران گرفته بودیم تشخیص بدهیم.»
 این خیریه در سال ۲۰۰۴ شش سگ از نژادهای مختلف را تربیت کرد و متوجه شدت دقت تشخیص آن‌ها سه برابر رقمی بود که پیش‌بینی کرده بودند. آن‌ها در ادامه تحقیقات خود به این نتیجه رسیدند که سگ‌ها می‌توانند با دقت ۹۰ درصدی سرطان مثانه را بو بکشند و تشخیص بدهند.
 تحقیق دیگری نشان داده که سگ‌ها می‌توانند سرطان رحم را با بو کشیدن نمونه‌های خون تشخیص بدهند. این سگ‌ها توانستند ۹۹ درصد بیماران را تشخیص دهند.
 خانم عزیز می‌گوید: «باید توجه داشته باشیم که در مورد بیماری‌ها، بو می‌تواند در هر فرد یا توجه به ریز میکروب‌های موجود در بدن و واکنش سیستم ایمنی بدن با فرد دیگر تفاوت داشته باشد.»
 اما او فکر می‌کند تحقیقات جدید روی حشره‌ها می‌تواند در کنار دیگر مطالعات در تشخیص سرطان مفید باشد.
 خانم عزیز می‌گوید: «هر چه بیشتر درباره امپراتوری حیوانات یاد بگیریم بهتر است. هر چه تحقیقاتی ازاین‌دست و مطالعات دانشمندانی که درباره مورچه و تشخیص سرطان مطالعه می‌کنند بیشتر شود، بهتر است. همه این اطلاعات به ما کمک خواهند تصویر جامع‌تری در این زمینه به دست بیاوریم.»
 بیشتر بخوانید:
"
385,دانش,آیا یک همه‌گیری قارچی می‌تواند ما را به زامبی تبدیل کند؟,پژوهش پزشکی |  علمی |  دارو | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 بگذارید شمارا به چیزی بسیار ترسناک معرفی کنم: قارچی که می‌تواند قربانی‌های خود را تبدیل به زامبی (مرده‌های متحرک) کند.
 هاگ‌های این قارچ وارد بدن می‌شوند. بعد قارچ شروع به رشد می‌کند و کم‌کم ذهن میزبان را تحت کنترل خود درمی‌آورد و می‌تواند بیشتر گسترش یابد.
 این قارچ انگلی قربانی خود را تماماً از درون می‌بلعد. درحالی‌که برای صحنه آخر این نمایش قدرت آماده می‌شود، تمام مواد مغذی موجود در بدن میزبان را بیرون می‌کشد.
 بعد درصحنه‌ای که وحشتناک‌تر از ترسناک‌ترین فیلم‌ها است، پیچکی مرگبار از سر میزبان بیرون میزند. این بدن حالا مانند درخت به میوه نشسته‌ای است که به همه اطرافش گرده پراکنی می‌کند و همه را در معرض زامبی شدن قرار می‌دهد.
 همه این صحنه‌ها مثل یک داستان به نظر می‌رسند. در امپراتوری قارچ‌ها- که بسیار با گیاهان و حیوانات تفاوت دارد- هم قارچ‌های خوراکی هست وهم قارچ‌های کابوس زایی که مانند انگل در بدن عمل می‌کنند.
 آنچه قارچ‌های انگلی مانند قارچ‌های کوردیسپس (سرچماقی) و قارچ‌های کرم ابریشمی انجام می‌دهند کاملاً واقعی است. در سریال سیاره زمین‌ساخته بی‌بی‌سی، دیوید اتنبرو را درصحنه‌ای می‌بینیم که در آن‌یکی از این قارچ‌ها بدن مورچه‌ای را تحت کنترل درآورده است.
 صحنه مورچه زامبی شده، ایده اصلی گیم آخرین بازمانده از ما شد که می‌توانم بگویم بهترین بازی‌ است که تابه‌حال بازی کرده‌ام و حالا مجموعه تلویزیونی آن با همان خط داستانی ساخته‌شده و جز پربیننده‌ترین‌ها است.
 هم در بازی و هم در فیلم‌ها، قارچ‌های کوردیسپس ناگهان از حمله به میزبان‌های معمول خود جهش می‌کند و شروع به آلوده کردن انسان‌ها می‌کند. همه‌گیری‌ای که به دنبال آن اتفاق می‌کند تمام جامعه را نابود می‌کند.
 اما آیا جهان واقعی هم امکان دارد روزی همه‌گیری ناشی از قارچ‌های کوردیسپس یا هر قارچ دیگری پیش بیاید؟
 دکتر نیل استون، یکی از متخصصان ارشد درزمینهٔ قارچ‌ها در مرکز بیماری‌های حاره‌ای در لندن است. او می‌گوید: «فکر می‌کنم ما خطر عفونت‌زایی قارچ‌ها را دست‌کم گرفته‌ایم. سال‌های زیادی است که آن‌ها را ندیده گرفته‌ایم و برای مواجه‌شدن همه‌گیری ناشی از قارچ هیچ آمادگی نداریم.
 در اواخر ماه اکتبر سال گذشته سازمان بهداشت جهانی اولین لیست قارچ‌هایی که خطر جانی ایجاد می‌کنند را منتشر کرد.
 در این لیست قارچ‌های خیلی خطرناکی هستند اما شاید کمی خیالتان راحت شود که بدانید کوردیسپس های زامبی کننده در این لیست نیستند.
 دکتر چریسا د دبکر، میکروبیولوژیست دانشگاه اوترخت درباره اینکه قارچ‌های کوردیسپس چطور مورچه‌ها را تبدیل به زامبی می‌کنند مطالعه می‌کند. او می‌گوید بعید است چنین اتفاقی برای انسان‌ها بیفتد و توضیح می‌دهد: «دمای بدن ما بسیار بالاتر از دمای مناسب برای قارچ‌ها است و نمی‌توانند به‌خوبی در بدن ما خود را جا کرده و رشد کنند. این اصل شامل کوردیسپس هم می‌شود. سیستم عصبی آن‌ها بسیار ساده‌تر از ما است. به همین دلیل برای آن‌ها تصرف مغز یک مورچه بسیار ساده‌تر از تصرف مغز ما انسان‌ها است. همچنین سیستم ایمنی آن‌ها بسیار با ما تفاوت دارد.»
 بیشتر گونه‌های کوردیسپس ها در طول میلیون‌ها سال دستخوش تکامل بوده‌اند تا بتوانند یک نوع حشره را موردحمله قرار دهند. اغلب آن‌ها از یک میزبان به میزبان دیگر نمی‌جهند.
 به نظر خانم بکر برای اینکه قارچ بتواند میزبانش را از یک حشره به ما منتقل کند، نیازمند جهش بسیار بزرگی است.
 تهدید ناشی از قارچ‌ها مدت طولانی‌ است که ندیده گرفته‌شده است. دکتر استون می‌گوید: «مردم اغلب فکر می‌کنند قارچ‌ها بی‌اهمیت‌اند و جدی نیستند.»
 فقط تعداد کمی از میلیون‌ها گونه قارچ باعث بیماری ما می‌شوند اما بعضی از آن‌ها می‌توانند به‌مراتب از قارچ ناخن و قارچ‌هایی که در پا رشد می‌کنند خطرناک‌تر باشند. قارچ‌ها باعث مرگ ۱.۷ میلیون نفر در سال می‌شوند. این رقم سه برابر مرگ میر ناشی از مالاریا است.
 سازمان بهداشت جهانی ۱۹ گونه قارچ را شناسایی کرده است که می‌توانند خطرات نگران‌کننده‌ای ایجاد کنند.
 این لیست همچنین شامل ظهور ناگهانی ابر میکروب‌های کشنده‌ای مانند کاندیدا آریس و قارچی به نام ماکورمیسیتس می‌شود که می‌تواند به‌سرعت گوشت بدن را بخورد و صدمات جدی در صورت ایجاد کند.
 دکتر نیل استیل من را به آزمایشگاه خدمات بهداشتی (اچ اس ال) در لندن دعوت می‌کند. در اینجا نمونه‌هایی که از بیماران بریتانیا گرفته‌شده، نگهداری و مطالعه می‌شود تا بفهمند آیا عفونت آن‌ها ناشی از قارچ است یا نه و چه دارو و درمانی ممکن است اثر داشته باشد. با او درباره تعدادی از قارچ‌ها که بیشترین خطر را برای ما دارند صحبت می‌کنم.
 کاندیدا آریس قارچی مخمرمانند است و اگر نزدیکش باشید بویی شبیه کارگاه‌های آبجوسازی یا خمیر نان دارد.
 اما اگر وارد بدن شود می‌تواند به خون، سیستم عصبی و اندام‌های داخلی حمله کند. طبق پیش‌بینی سازمان ملل نیمی از افراد مبتلابه عفونت شدید کاندیدا آریس جان خود را از دست خواهند داد.
 دکتر استون می‌گوید: «این قارچ مانند هیولایی است که حدود ۱۵ سال پیش پیدا شد و امروز در سراسر جهان پراکنده‌شده است.»
 اولین مورد ثبت‌شده آن در گوش بیماری در بیمارستان سالمندان متروپولیتن توکیو و در سال ۲۰۰۹ بود.
 کاندیدا آریس می‌تواند اغلب داروهای ضد قارچ را دور بزند و بعضی از گونه‌های آن در برابر تمام داروهایی که در اختیار داریم مقاوم هستند. به همین دلیل به‌عنوان یک ابر میکروب شناخته می‌شود.
 انتقال این قارچ معمولاً از روی سطح آلوده بیمارستان‌ها اتفاق می‌افتد. می‌تواند به لوله سرم ها و یا بازوبند فشارخون چسبیده باشد و تمیز کردن آن بسیار مشکل است. راه کنترل کردن آن گاهی جدا کردن کامل بخش‌های بیمارستان است. این اتفاق حتی در بریتانیا هم افتاده است.
 دکتر استون می‌گوید این قارچ نگران‌کننده‌ترین قارچ است و ما آن را به شکل خطرناکی ندیده می‌گیریم اما اگر روزی گسترش پیدا کند می‌تواند باعث تعطیلی کل خدمات بهداشتی و پزشکی کشور شود.
 قارچ کشنده دیگر کریپتوکوکوس نئوفورمنز است که می‌تواند وارد سیستم عصبی افراد شود و شکل حادی از مننژیت ایجاد کند.
 سید و الی در اولین روزهای ماه‌عسل خود در کاستاریکا بودند که الی بیمار شد.
 علامت‌های اولیه او سردرد و حالت تهوع بود و آن را به‌حساب آفتاب زیاد گذاشتند اما بعد از مدتی او شروع به لرز کرد و بعد از هوش رفت. او را در یک برانکارد دست‌ساز گذاشتند و سوار قایق کردند تا کمک پزشکی دریافت کند.
 سید می‌گوید: «من تابه‌حال چیزی تا این حد ترسناک ندیده بودم. شرایط وحشتناکی که در آن هیچ کاری از دستم ساخته نبود.»
 اسکن‌ها نشان داد مغز الی متورم و ملتهب شده و تست‌ها کریپتوکوکوس را تشخیص دادند. خوشبختانه بدن الی به درمان پاسخ داد. او بعد از ۱۲ روز زیر دستگاه تنفس بودن از کما خارج شد.
 الی می‌گوید: «فقط یادم می‌آید که داشتم جیغ می‌کشیدم.» او دچار توهم می‌شد. مثلاً این‌که بچه‌های سه‌قلو دارند یا اینکه شوهرش در قمار همه پول‌هایشان را باخته است. می‌گوید: «یادم می‌آید به او گفتم دیگر همه‌چیزتمام است.»
 الی این روزها دارد بهتر می‌شود. او می‌گوید هیچ‌وقت تصور نمی‌کرد یک قارچ بتواند چنین بلایی سر یک انسان بیاورد: «آدم اصلاً نمی‌تواند باور کند که راهی ماه‌عسلش بشود و بعد تا دم مرگ برود.»
 موکورمایسیتس که به نام قارچ سیاه هم شناخته می‌شود، یک بیماری خورنده گوشت و عضله به نام موکورمایکوسیس ایجاد می‌کند. این بیماری نام مستعاری دارد که خصلت موذیانه آن را آشکار می‌کند: درپرت کن
 این قارچ با سرعت بالایی رشد می‌کند و تصویرها نشان می‌دهد بعد از ۲۴ ساعت رشد در یک ظرف آزمایشگاهی، می‌تواند در آن را از جا پرت کند.
 دکتر ربکا گوترون می‌گوید: «وقتی تکه‌ای میوه‌دارید و روز بعد می‌بیند نرم و له‌شده است دلیلش این است که داخل آن موکوررمایسیتس رشد کرده است.» خانم گوترون که از دانشمندان اچ اس ال است می‌گوید عفونت آن نادر است اما می‌تواند بسیار جدی باشد.
 قارچ سیاه (موکورمایکوزیس) قارچ فرصت‌طلبی است که در افرادی که سیستم ایمنی ضعیفی دارند ایجاد بیماری می‌کند. این بیماری می‌تواند به‌صورت حمله کند و چشم‌ها و مغز را درگیر کند. می‌تواند کشنده باشد و یا تغییرات دائم العمر شدید در فرد به‌جا بگذارد. دکتر گورتون هشدار می‌دهد که این عفونت به همان سرعتی که در آزمایشگاه و یا در میوه‌ها می‌بینیم در بدن هم رشد و گسترش پیدا می‌کند.
 در دوران همه‌گیری ویروس کرونا در هندوستان این قارچ به شکل گسترده‌ای بین بیماران شایع شد. بیش از چهار هزار نفر در اثر آن فوت کردند. استروئیدهایی که برای درمان کووید به کار می‌رفت و سیستم ایمنی بدن افراد را ضعیف کرده بود و میزان بالای دیابت بین بیماران ازجمله دلایل گسترش شدید این قارچ دانسته شد.
 عفونت ناشی از قارچ‌ها بسیار با باکتری‌ها و ویروس‌ها متفاوت است. هر وقت دچار عفونت قارچی می‌شویم، به‌احتمال‌زیاد و تقریباً همیشه آن را از محیط آلوده گرفته‌ایم و نه از عطسه و سرفه دیگران.
 ما به‌طورمعمول با قارچ‌ها در تماس قرار می‌گیریم اما آن‌ها معمولاً نیاز به میزبانی با سیستم ایمنی ضعیف دارند تا حمله‌شان را شروع کنند.
 ما در دورانی هستیم که داروهای مختلف ما را زنده نگه می‌دارند مثلاً شیمی‌درمانی باعث می‌شود از بعضی از سرطان‌ها نجات پیدا کنیم اما در عوض تعداد بیشتری از ما سیستم ایمنی ضعیف‌تری از قبل داریم.
 دکتر استون می‌گوید یک همه‌گیری قارچی به‌احتمال‌زیاد با همه‌گیری کووید تفاوت خواهد داشت. هم از جنبه شکل گسترش آن و هم‌گروه‌هایی از مردم که دچار عفونت خواهند شد.
 به نظر دکتر استون این تهدید ازآنجا که «مقدار بسیار زیاد قارچ در محیط اطراف ما وجود دارد، تغییرات اقلیمی، مسافرت‌های بین‌المللی، بالا رفتن موارد ابتلا و بی‌توجهی شدیدی که در مورد پیدا کردن راه‌های درمان آن وجود دارد» تهدید بسیار جدی محسوب می‌شود.
 قارچ‌ها ممکن است همه ما را تبدیل به زامبی نکنند، اما خطرات آن‌ها می‌تواند به‌مراتب جدی‌تر قارچ انگشتان پا باشد.
"
386,دانش,آلودگی نوری: کاهش چشمگیر ستاره‌هایی که می‌توان با چشم غیر مسلح دید,آلودگی هوا |  علمی |  ستاره شناسی |  آلودگی | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 در دهه گذشته تعداد ستاره‌هایی که می‌توان با چشم غیرمسلح دید به‌شدت کم شده است.
 دلیل آن وجود یک گنبد نوری در آسمان است که درنتیجه تعداد زیاد منابع نور مصنوعی ایجادشده است و به آن اسکای گلو می‌گویند. درخشش این گنبد نورانی از سال ۲۰۱۱، هرسال رو به افزایش بوده است.
 دکتر کریستوفر کیبا، یکی از دانشمندان مرکز مطالعات ژئو ساینس در پوتسدام به بی‌بی‌سی گفت: «منظره ستارگان کم‌کم دارد ناپدید می‌شود.»
 او و همکارانش مقاله‌ای درباره این اکتشاف در مجله ساینس منتشر کردند.
 این مقاله حاصل تحقیقات ۱۲ ساله ستاره‌شناس‌های آماتور و شهروند دانشمندانی است که شب‌ها بیرون می‌روند و ستارگان را می‌شمارند.
 آن‌ها تغییراتی که در امکان دیدن ستارگان متوجه شده‌اند را در پروژه اینترنتی به نام کره زمین در شب ثبت کرده‌اند. طبق داده‌های آن‌ها میزان محو شدن ستارگان به معنی سالانه ۱۰ درصد افزایش نور در آسمان است.
 دانشمندان میگویند این یعنی اگر کودکی در منطقه‌ای به دنیا بیاید که ۲۵۰ ستاره در آن قابل‌مشاهده‌اند، با به ۱۸ سالگی رسیدن او، کمتر از ۱۰۰ ستاره در آسمان قابل‌ دیدن خواهد بود.
 فابیو فالچی و سالوادور بارا که محققان آلودگی نوری هستند در مقاله خود که ضمیمه تحقیق منتشر کرده‌اند، توضیح می‌دهند: «مردم اغلب با دیدن عکس‌ها و ویدئوهایی که ایستگاه فضایی از کره زمین در شب تهیه‌کرده است، از زیبایی نور شهرها شگفت‌زده می‌شوند. انگار چراغ‌های روی درخت کریسمس هستند.»
 «آن‌ها متوجه نیستند که این تصاویر درواقع تصاویر آلودگی نوری کره زمین هستند. مثل این است که از رنگ‌های رنگین‌کمان مانندی که روی نفت و گازوییل شناور برآب‌دیده می‌شود تعریف کنید اما متوجه نباشید که این یعنی آب با مواد شیمیایی آلوده‌شده است.»
 دکتر کیبا می‌گوید امیدوار بوده است در سال‌های اخیر کمی بهبود در وضعیت آلودگی نوری ایجاد شود چون در بسیاری از شهرها، خصوصاً در کشورهای پیشرفته، سیاست‌های استفاده بهینه از انرژی اجرا می‌شوند. در بسیاری از این شهرها چراغ‌های قدیمی با چراغ‌های ال ای دی جایگزین شده‌اند. این لامپ‌ها مستقیماً به پایین می‌تابند تا فقط محدوده‌ای که لازم است را روشن کنند.
 او می‌گوید: «امیدوار بودیم با بهبود جهت تابیدن نور چراغ‌ها مشکل آلودگی نوری بهتر شود.»
 «اما انقدر چراغ‌ها انواع مختلفی دارند – چراغ خیابان‌ها، چراغ‌های تزئینی، تبلیغاتی – که همه آن‌ها در کنار هم به‌اضافه نورهای دیگر، در عمل مشکل پرنور بودن آسمان شب را بدتر کرده‌اند.»
 طبق مطالعه‌ای که آژانس فضایی اروپا در سال ۲۰۲۲ انجام داد، چراغ‌های کم‌مصرف ال ای دی خود بخشی از مشکل هستند.
 آژانس این مسئله را «پارادوکس روشنایی» می‌نامد و توضیح می‌دهد: «بااینکه ظهور چراغ‌های ال‌ای‌دی نوید کاهش مصرف انرژی و بهبود دید آسمان شب را داده بود، اما درمجموع میزان نور افزایش داشته است و همراه آن اعتیاد مردم به نور هم بیشتر شده است.»
 آلودگی نوری فقط دیدن آسمان شب و ستاره‌ها را مشکل‌تر نمی‌کند. این آلودگی می‌تواند بر سلامت انسان و الگوی خواب ما هم تأثیر منفی داشته باشد. همچنین می‌تواند الگوی رفتاری بعضی از حیوانات شب‌زنده‌دار هم را تغییر بدهد. یک تحقیق نشان داده آلودگی نوری ممکن است با کاهش جمعیت حشرات ارتباط داشته باشد.
 دکتر کیبا می‌گوید: «وضعیت نباید این‌طور باشد. راه‌های زیادی برای بهبود این شرایط وجود دارد. اگر در نورپردازی فضاها بیشتر دقت کنیم، حتماً می‌توانیم اسکای گلو را کم کنیم وهم زمان نور کافی روی زمین  داشته باشیم.»
 او ادامه می‌دهد: «و به یاد داشته باشید آلودگی نوری، هدر دادن انرژی است. ما همچنان داریم انرژی نور را به اتمسفر می‌فرستیم و شاید این کاری است که نباید انجام بدهیم.»
 بیشتر بخوانید:
 آسمان ۸۰ درصد ساکنان زمین دچار آلودگی نوری است
 تلاش در ایران برای مبارزه با آلودگی نوری
"
387,دانش,دنباله‌دار زی‌تی‌اف بعد از ۵۰ هزار سال به زمین نزدیک می‌شود,علمی |  ستاره شناسی |  فضا | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 اگر جایی در نیمکره شمالی زندگی می کنید، حالا بهترین وقت برای دیدن یک دنباله دار نادر سبزرنگ در آسمان است.
 آخرین باری که این دنباله‌دار - سی/۲۰۲۲ ای ۳ (زی تی اف) - در آسمان شب ظاهر شد ۵۰ هزار سال پیش بود.
 مقام‌های سازمان هوافضای آمریکا، ناسا، گفتند که این مهمان منجمد ابتدا در ماه مارس ۲۰۲۲ شناسایی شد، زمانی که به جایی درون مدار مشتری رسیده بود.
 این دنباله‌دار در چند هفته اخیر با دوربین چشمی در نیمکره شمالی قابل رویت بوده است، اما روز چهارشنبه به کمترین فاصله از زمین می رسد بنابراین روشن‌تر از هر زمان دیگری خواهد بود.
 البته اگر انتظار یک جرم درخشان در آسمان را دارید مایوس خواهید شد. روشنایی این جرم درست در آستانه بینایی با چشم غیرمسلح قرار خواهد داشت، اما یک دوربین چشمی کمک زیادی می‌کند.
 دکتر رابرت مَسی، نائب رئیس انجمن نجوم رویال بریتانیا، گفت: «ممکن است گزارش‌هایی دیده باشید که می‌گوید شاهد یک جرم سبز روشن در آسمان خواهید بود. متاسفانه باید بگویم که این طور نیست.»
 با این حال اگر جایی دور از آلودگی نوری (دور از شهرهای بزرگ) زیر آسمان تاریک باشید، ممکن است بتوانید آن را به صورت یک توده تار شناسایی کنید - البته باید بدانید به کدام سو نگاه کنید.
 اما مجهز بودن به یک دوربین چشمی کار را خیلی راحت‌تر می‌کند.
 دکتر مسی می‌گوید: «حتی یک دوربین کوچک چشمی کمک خواهد کرد آن را پیدا کنید.»
 دوربین‌ها در واقع ابزار خیلی مفیدی برای دیدن اجرام آسمانی هستند.
 دنباله‌دارها عمدتا از یخ و غبار تشکیل شده‌اند. یخ آنها با نزدیک شدن به خورشید تبخیر و غبار آن بلند می‌شود تا دنباله‌ای را تشکیل دهد.
 
 
 آقای مسی گفت: «اگر خوش شانس باشید شاید شبحی از دم آن را ببینید، که در آن صورت ظاهری مثل یک دنباله‌دار کلاسیک خواهد داشت.»
 منجمان این دنباله‌دار را در ماه مارس با کمک رصدخانه پالومار در کالیفرنیا کشف کردند.
 این جرم روز چهارشنبه به نزدیک‌ترین فاصله در مدار خود به زمین - حدودا ۴۱ میلیون کیلومتری - خواهد رسید.
 سرمنشاء این دنباله دار ابر موسوم به اورت (Oort)، مجموعه‌ای از اجرام یخی در لبه منظومه شمسی - است.
 آقای مسی می‌گوید که برای یافتن آن ابتدا ستاره قطبی که در آسمان جای ثابتی دارد را جستجو کنید. این ستاره رو به شمال قرار دارد و شناسایی آن آسان است چون در آن ناحیه تنها ستاره قابل تمیز است.
 بعد می‌توانید با کمک نقشه‌هایی که در اینترنت موجود است جای آن را نسبت به ستاره قطبی پیدا کنید، چون جای آن هر شب تغییر می‌کند.
 بهترین زمان برای دیدن آن ساعات نخست صبح پنجشنبه است زمانی که ماه غروب کرده و آسمان تاریک تر شده باشد.
 در آن زمان دنباله دار باید درست در سمت راست ستاره قطبی باشد.
 رنگ سبز دنباله دار هم غیرعادی نیست و معمولا نتیجه تجزیه یک ملکول واکنش‌پذیر به نام «کربن دو اتمی» - دو اتم کربن که با یک پیوند دو گانه به هم چسبیده اند - است.
 البته این رنگ در عکس‌هایی که دوربین‌های دیجیتال ثبت می‌کنند خیلی بهتر دیده می‌شود، چون این دوربین‌ها به رنگ حساسند.
"
388,دانش,سیارکی به بزرگی یک اتو‌بوس از نزدیکی زمین عبور کرد,علمی |  ستاره شناسی |  فضا | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 سیارکی به بزرگی یک اتوبوس حدود نیمه شب به وقت گرینویچ از کنار زمین عبور کرد.
 فاصله عبور سیارک ۲۰۲۳ بی‌یو از کنار زمین بسیار کمتر از فاصله ماهواره‌هایی است که هم اکنون به دور کره زمین می‌گردند. پیشتر اخترشناسان گفته بودند که جای نگرانی نیست و قرار نیست این سیارک دردسری برای ساکنان زمین درست کند.
 سیارک ۲۰۲۳ بی‌یو حوالی نیمه شب به وقت گرینویچ از حوالی آمریکای جنوبی به زمین نزدیک شد و بعد با قوسی به دوردست رفت.
 همانطور که برآورد شده بود در نزدیک‌ترین نقطه، این سیارک به حدود ۳۶۰۰ کیلومتری زمین رسید که از فاصله بسیاری از ماهواره‌ها با زمین کمتر است.
 حرکت و عبور نزدیک این سیارک از کنار کره‌زمین همین هفته گذشته و توسط یک اخترشناس آماتور به نام گینادی بوریسف شناسایی شد که مشغول تماشای ستاره‌ها در منطقه نوآچنی کریمه بود؛ شبه جزیره‌ای که روسیه در سال ۲۰۱۴ از خاک اوکراین جدا و به خود الحاق کرد.
 از لحظه شناسایی این سیارک، دانشمندان با زیر نظر گرفتن آن و بررسی بزرگی و مهمتر از همه مداری که در آن در حال حرکت است توانستند مسیر عبور آن از مجاورت زمین را حساب کنند و اطمینان یابند که این خرده-سیارک به زمین برخورد نخواهد کرد.
 با این حال ورود این سیارک به گنبد ماهواره‌ای بالای زمین که با فاصله‌ای حدود ۳۶ هزار کیلومتر دور زمین قرار دارد و هزاران ماهواره را در خود جای داده، توجه اخترشناسان را به خود جلب کرده است.
 آن طور که مسیر و مدار حرکت سیارک ۲۰۲۳ بی‌یو شناسایی شده بود، احتمال اینکه با یکی از ماهواره‌ها در مدار زمین برخورد کند بسیار، بسیار کم بوده است.
 این سیارک در حدود ساعت ۲۷ دقیقه بامداد به وقت گرینویچ یعنی ساعت ۷ و ۲۷ دقیقه شب به وقت شرق آمریکا به نزدیک‌ترین فاصله خود با کره زمین - یعنی ۳۶۰۰ کیلومتری - رسید.
 تهدید سنگ‌های آسمانی و تلاش برای محافظت از زمین
 سینا علی‌نژاد، بی‌بی‌سی
 سیارک‌ها که مثل سیارات دور خورشید می‌گردند مصالح ساختمانی باقی مانده از مراحل اولیه تشکیل منظومه شمسی هستند. این سنگ‌ها در موارد خیلی نادر ممکن است در مسیر برخورد با زمین قرار گیرند.
 در سال ۲۰۰۴ سیارکی به نام آپوفس به قطر ۳۴۰ متر کشف شد که یکی از بزرگترین تهدیدها برای زمین حساب می‌آمد، اما آژانس فضایی آمریکا در سال ۲۰۲۱ تایید کرد که این سیارک حداقل تا سال ۲۱۲۱ تهدیدی برای زمین نخواهد بود.
 اما منجمان - حتی آماتورها که این روزها به لطف پیشرفت فناوری به دوربین‌های قدرتمندی برای عکس برداری از آسمان شب مجهز هستند - گهگاه اجرام تازه‌ای را کشف می‌کنند. بنابرین وجود مکانیزمی برای دفع خطر بالقوه آنها ضروری است.
 ناسا سال پیش برای تغییر مسیر حرکت یک سیارک ۱۶۰ متری به نام دیمورفوس تلاش کرد که موفق بود.
 ماموریت دارت ناسا در ماه سپتامبر گذشته به این سیارک که دور سنگ خیلی بزرگتری می گردد اصابت کرد و مسیرش را کمی تغییر داد.
 این سنگ زمین را تهدید نمی کرد اما هدف این ماموریت محک زدن یک استراتژی بالقوه برای دفاع از زمین در برابر اجرامی است که ممکن است سیاره ما را تهدید کنند.
 دانشمندان گفتند دستاورد دارت ثابت می‌کند که این استراتژی کارآمد است، به شرطی که زود انجام شود و سیارک خیلی بزرگ نباشد.
 کارشناسان معتقد بودند حتی اگر ۲۰۲۳ بی‌یو در مسیر برخورد با کره زمین بود، با توجه به حجم آن -یک اتوبوس- نمی‌توانست خسارت جدی پدید آورد.
 با این حال، این که سیارکی به این بزرگی در حال ورود به گنبد ماهوارهای دور زمین بوده و وجود آن تا هفته گذشته و به همت یک اخترشناس آماتور، شناسایی نشده بود، موجب تعجب کارشناسان شده است.
 پروژه‌های بزرگی در نقاط مختلف جهان برای شناسایی سیارک‌های با حجم بزرگتر در اطراف زمین و یا در حال حرکت به سوی کره‌زمین در جریان است تا با شناسنامه‌دار کردن آنها مانع از بروز آسیب فراوان آنها در صورت برخورد با زمین شود.
 سیارک ۲۰۲۳ بی‌یو با ابعاد ۳ و نیم متر در ۸ و نیم متر حتی اگر مستقیما به سمت زمین می‌آمد هم به احتمال زیاد با نزدیک شدن به جو زمین متلاشی می‌شد و البته موجب پدید آمدن یک گوی آتش بزرگ می‌شد.
 اما به احتمال زیاد همگی سیارک‌های بزرگ و هیولا مانند در اطراف ما تاکنون شناسایی شده‌اند، سیارک‌هایی مانند سیارکی که طول آن ۱۲ کیلومتر بود و برخوردش با کره‌زمین موجب منقرض‌شدن نسل دایناسورها شد. مسیر و مدار همه این سیارک‌ها تحت نظر است و نگرانی از این بابت وجود ندارد؛ هر چند ممکن است در فهرست سیارک‌های کوچکتری - مثلا تا بزرگی ۱۵۰ متر - هنوز جای خالی‌هایی وجود داشته باشد.
"
389,دانش,یک سیگنال رادیویی از دوردست‌ترین کهکشان ثبت شد,علمی |  فضا | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 اخترشناسان یک سیگنال رادیویی را از دوردست‌ترین کهکشانی که تا کنون رصد شده است ثبت کرده‌اند.
 دانشمندانی از هند و کانادا به تازگی سیگنالی رادیویی را تشخیص داده‌اند که از کهکشانی ساطع شده است که حدود ۹ میلیارد سال نوری با ما فاصله دارد. یافته‌های آنها حاکی از این است که این سیگنال زمانی ساطع شده است که کیهان فقط ۴.۹ میلیارد سال سن داشته است و یعنی از منظومه شمسی ما که ۴.۵ میلیارد سال پیش شکل گرفته است مسن‌تر است.
 به گفته آرناب چاکرابورتی، یکی از نویسندگان این پژوهش که پژوهشگر پسادکتری در دانشگاه مک‌گیل است، تشخیص این علامت «مترادف است با نگاه کردن به ۸.۸ میلیادر سال پیش در زمان».
 این نخستین باری است که این نوع خاص سیگنال رادیویی از فاصله‌ای به این بزرگی تشخیص داده می‌شود.
 این سیگنال را رادیوتلکسوپ غول‌آسای میتروِیْو در هند ثبت کرده است.
 دانشمندان امیدوارند که این امر منجر به کشف نحوه شکل‌گیری نخستین ستاره‌ها و کهکشان‌ها شود و پرده از رازهای سرآغاز کیهان بردارد.
 سیگنالی که اخترشناسان تشخیص داده‌اند در طول موج بسیار خاص موسوم به «خط ۲۱-سانتی‌متری» يا «خط هیدروژنی» بوده است.
 تا کنون تنها امکان ثبت چنین علامتی از کهکشان‌های نزدیک مثل کهکشان راه شیری امکان‌پذیر بوده است.
 این علامت از کهکشان SDSSJ0826+5630 آمده است و زمانی ساطع شده است که کهکشان ۱۳.۸ میلیارد ساله ما فقط ۴.۹ میلیارد سال سن داشته است.
 این معادل است با ۸.۸ میلیارد سال سفر به گذشته در زمان.
 اخترشناسان پس از ثبت این سیگنال توانستند محتوای گاز این کهکشان را اندازه‌گیری کنند.
 مشاهدات آنها حاکی از این بود که جرم اتمی محتوای گاز این کهکشان خاص تقریباً دو برابر جرم ستارگانی است که برای ما مرئی هستند.
 جرم یک کهکشان می‌تواند به دانشمندان اطلاعات زیادی درباره نحوه شکل‌گیری و تکامل آن کهکشان بدهد.
 این یعنی اخترشناسان ممکن است بتواند علایم رادیویی را از سایر کهکشان‌های اولیه‌ای که دور از زمین هستند در آینده با استفاده از یک رادیوتلسکوپ با طول موج بلند رصد کنند.
 آنها امیدوارند که با این کار بتوانند تکامل ستارگان و کهکشان‌ها را رصد کنند و ببیند که خود کیهان به مرور زمان چطور تکامل یافته است.
 در این مطالعه، دانشمندان نشان دادند که پژوهشگران چطور اين دوردست‌ترین سیگنال عالم را در یک طول موج رادیویی خاص موسوم به خط ۲۱ سانتی‌متری یا خط هیدروژنی ثبت کرده‌اند. این امر به دانشمندان کمک می‌کند که بتوانند شاهد ساختارهای کهکشانی باشند.
 چاکرابورتی می‌گوید: «یک کهکشان انواع مختلفی از علایم رادیویی را ارسال می‌کند. تا کنون، ما فقط می‌توانستیم این علامت خاص را از یک کهکشان نزدیک دریافت کنیم که دانش ما را محدود به کهکشان‌های نزدیک‌تر به زمین می‌کرد.»
 این کهکشان دوردست موسوم است به SDSSJ0826+5630. به طور معمول، چنین علایمی ضعیف‌تر از آن هستند که راديو تلسکوپ‌ها بتوانند ثبت‌شان کنند. به خاطر پدیده‌ای طبیعی موسوم به عدسی جاذبه‌ای است که دانشمندان توانستند این علامت ضعیف را از «فاصله‌ای رکوردشکن» ثبت کنند.
 نیروپام روی، یکی ديگر از نویسندگان این پژوهش و استادیار فیزیک در مؤسسه علوم هند می‌گوید که «عدسی جاذبه‌ای سیگنالی را که از شیئی دوردست می‌‌رسد تقویت می‌کند و به ما کمک می‌کند نگاهی به لحظات نخست کیهان داشته باشیم.»
 روی توضیح می‌دهد که: «در این مورد خاص، به خاطر حضور یک جرم عظیم، یک کهکشان دیگر، بین هدف و ناظر، علامت خم می‌شود. این در عمل منجر به بزرگ‌نمایی این علامت تا اندازه ۳۰ برابر می‌شود که به تلسکوپ اجازه ثبت آن را می‌دهد.»
 این سیگنال را رادیو تلسکوپ غول‌آسای میتروِیْو که در ماهاراشترا واقع است ثبت کرده است. دانشمندان مدعی هستند که یافته‌های آنها ثابت می‌کند علایم ضعیف از کهکشان‌های دورتر را چطور می‌توان با استفاده از رادیو تلسکوپ‌هایی با فرکانس‌های پایین با کمک عدسی جاذبه‌ای ثبت کرد.
"
390,دانش,کشف مومیایی «یکی از قدیمی‌ترین اجساد غیرسلطنتی در مصر»,علمی |  مصر |  تاریخ |  باستان شناسی | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 باستان‌شناسان می‌گویند که یک مومیایی که با ورقه طلا پوشانده شده است را در داخل مقبره‌ای که برای ۴۳۰۰ سال سربسته بوده پیدا کرده‌اند.
 تصور می‌شود این مومیایی، که بقایای مردی به نام هِکاشِپِس است، یکی از قدیمی‌ترین و کامل‌ترین اجساد غیرسلطنتی باشد که تاکنون در مصر کشف شده است.
 این مومیایی در داخل نقبی به عمق ۱۵ متر در سقاره - یک محوطه باستانی برای خاکسپاری مردگان در جنوب قاهره - کشف شد. در این دالان سه مقبره دیگر هم وجود داشت.
 یک مقبره هم متعلق به یک مقام ملقب به «حافظ اسرار» است.
 گفته می‌شود که بزرگترین مومیایی کشف شده در این محوطه متعلق به مردی به نام «خنومجِدِف» - یک موبد، بازرس و سرپرست اشراف - است.
 یک مومیایی دیگر متعلق به مردی به نام «مِری» است که یک مقام ارشد دربار بود و عنوان «حافظ اسرار» را یدک می‌کشید. او مسئول انجام برخی مناسک ویژه مذهبی بود.
 شخصی به نام فِتِک که کاتب و قاضی بود در مقبره دیگری دفن شده بود، جایی که کلکسیونی از مجسمه‌ها که تصور می‌شود بزرگترین در نوع خود در این ناحیه باشد پیدا شد.
 چندین قلم اجناس عتیقه دیگر از جمله ظروف سفالی در میان مقبره‌ها پیدا شد.
 زاهی حواس، وزیر سابق میراث باستانی مصر، گفته است که قدمت همه این اقلام به قرون ۲۵ تا ۲۲ قبل از میلاد می‌رسد.
 علی ابو دِشیش دیگر باستان‌شناس حاضر در این حفاری گفت: «این کشف خیلی مهم است چون پادشاهان را به مردمی که در اطراف آنها زندگی می‌کردند پیوند می‌زند.»
 سقاره که در فهرست میراث جهانی یونسکو قرار دارد برای بیش از ۳۰۰۰ سال پیوسته محل دفن مردگان بود. این محوطه در منف، پایتخت مصر باستان، قرار دارد و بیش از دوازده هرم را در خود جای داده است - از جمله هرم پلکانی، نزدیک جایی که دالان حاوی مومیایی‌ها پیدا شده است.
 این کشف یک روز پس از آن اعلام می شود که کارشناسان در شهر اقصر در جنوب مصر گفتند که یک شهر مسکونی کامل از دوران روم را کشف کرده‌اند که قدمت آن به قرن دوم و سوم پس از میلاد برمی‌گردد.
 باستان‌شناسان در این شهر ساختمان‌های مسکونی، برج‌ها و آنچه را که «کارگاه‌های فلزکاری» نامیده‌اند، حاوی کوزه‌ها، ابزار و سکه‌های رومی پیدا کردند.
 مصر در سال های اخیر به عنوان بخشی از تلاش ها برای احیای صنعت گردشگری از اکتشافات باستان شناسی مهمی پرده برداشته است.
 دولت امیدوار است موزه بزرگ مصر، که قرار است امسال پس از چند بار تاخیر افتتاح شود، تا سال ۲۰۲۸ سالانه ۳۰ میلیون گردشگر را جذب کند.
 اما منتقدان می‌گویند دولت مصر به منظور تقویت صنعت گردشگری، یافته‌های خبرساز را نسبت به تحقیقات جدی دانشگاهی در اولویت قرار داده است.
"
391,دانش,جیمز وب در جستجوی سرمنشاء شیمیایی حیات در میان ستارگان,علمی |  ستاره شناسی |  فضا | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 تلسکوپ فضایی جیمز وب کاوش در تاریک‌ترین و سردترین نواحی فضا را برای یافتن سرنخ‌هایی درباره اینکه چه نوع ترکیب‌های شیمیایی برای تشکیل سیارات، یا حتی پیدایش حیات، لازم است شروع کرده است.
 تصویر بالا که تازه منتشر شده یک تکه از ابر ملکولی «کامیلیون یک» در حدود ۶۳۰ سال نوری از زمین را نشان می‌دهد.
 در اینجاست که در دمای منهای ۲۶۰ درجه سانتیگراد، وب درحال ردیابی انواع دانه‌های یخی است که قبلا مشاهده نشده بود.
 در نهایت این ابرها (سحابی) هستند که دچار فروپاشی و تشکیل ستارگان و سیاراتی در اطراف آنها می‌شوند.
 فرآیندهای شیمیایی که وب در جستجوی آنهاست در همین روند شکل می‌گیرد، که می‌توانید آن را در سمت چپ بالای عکس ببینید.
 قوس نارنجی رنگ در این عکس یک «پیش‌ستاره» است - ستاره‌ای درحال شکل گیری که مواد را از سحابی به طرف خود جذب می‌کند.
 ستاره‌های نارنجی که در زیر آن دیده می‌شوند تکامل یافته‌تر هستند و آنقدر نورانی هستند که باعث شکل‌گیری شش خط نور در تصویر جیمز وب شوند. این خطوط محصول نوع طراحی آینه‌های تلسکوپ است.
 اما این رصدخانه برای ردیابی دانه‌های یخ، همه این ستارگان کناری را نادیده می‌گیرد و به ستارگانی خیره می‌شود که در ورای سحابی «کامیلیون یک» قرار دارند.
 با عبور نور این اجرام از سحابی، بخشی از نور توسط ذرات یخ جذب می‌شود و ترکیب آن را آشکار می‌کند.
 دکتر ملیسا مک‌کلور از دانشگاه لایدن هلند می‌گوید: «تقریبا شبیه نمایش عروسک‌بازی است که با سایه‌ها ساخته می‌شود. اشکالی دارید که سایه آنها دیده می‌شود. ذرات یخ نور را در طول موج‌های خاصی جذب می‌کنند. حاصل جمع آنها طیفی قابل رویت از گونه‌های شیمیایی موجود است.»
 این مطالعه به خصوص با کمک طیف سنج‌های «نیراسپک» (نزدیک فروسرخ) و «میری» (فروسرخ میانی) و تا حدودی با دوربین «نیرکم» که تصویر بالا را ثبت کرده انجام می‌شود.
 علاوه بر ذرات یخی که از جنس آب، دی اکسید کربن، مونوکسید کربن، آمونیاک و متان هستند، وب شاهد چندین ترکیب دیگر شامل کربنیل سولفید و ماده ارگانیک (کربن‌دار) پیچیده‌تر، متانول، است. همچنین سرنخ‌هایی از وجود ترکیب‌هایی با اتم های متعدد کربن، مثل استون، اتانول و استالدهید دیده می‌شود.
 ردیابی این مواد وقتی در حالت گازی هستند برای ستاره‌شناسان خیلی آسانتر است. جیمز وب اما با دیدن آنها در حالت جامد - به صورت یخ - مرزهای تازه‌ای را گشوده است.
 این به دانشمندان کمک می‌کند درک کنند مصالح شیمیایی لازم برای پیدایش حیات از کجا آمده و چطور به سطحی از تکامل که امروز در زمین می‌بینیم رسیده است.
 دکتر هِلِن فرِیزِر از دانشگاه اوپن بریتانیا گفت: «حتی اگر یخی بیش از آنچه تا پیش از آن گزارش شده را ردیابی کرده باشیم، میزان 'عناصر سبک' (کربن، هیدروژن، اکسیژن، نیتروژن و سولفور) موجود در آنها کمتر از چیزی است که انتظار داشتیم.»
 «این برای اخترشناسان هیجان‌آور است، چون نشان می‌دهد چیزی در مورد مواد شیمیایی موجود در فضای میان ستارگان هست که ما هنوز کاملا درک نمی‌کنیم - و این ما را وادار می‌کند نه فقط به رصد کردن ادامه دهیم، بلکه در آزمایشگاه دست به کار تجربه شویم.»
 در نزدیکی ستاره‌ای که تازه شکل گرفته، دانه‌های یخی مثل آنچه در کامیلیون یک دیده می‌شود عمدتا تبخیر می‌شود، اما در نواحی دورتر این ذرات دوام می‌آورند و به هم می‌چسبند تا دنباله دارها را تشکیل دهند.
 پروفسور مارتین مک‌کوسترا از دانشگاه هریوت-وات در بریتانیا می‌گوید: «این دنباله‌دارها مثل انباری از مواد شیمیایی هستند و احتمالا سیارات منظومه را در همان مراحل اولیه بمباران می‌کنند.»
 او به بی‌بی‌سی گفت: «در مورد زمین، تصور امروز ما این است که موادی که دنباله‌دارها به زمین آوردند بخشی از همان سوپ ارگانیکی بود که جرقه تشکیل حیات در آن زده شد.»
 تلسکوپ جیمز وب پروژه مشترک سازمان‌های فضایی آمریکا، اروپا و کانادا است.
"
392,دانش,افزایش ناگهانی انجماد تخمک؛ دلیل چیست؟,علمی |  زنان |  باروری |  بهداشت و درمان |  سلامت زنان | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 همه‌گیری کرونا باعث افزایش تعداد زنانی شد که تخمک‌هایشان را منجمد می‌کنند. اما حفظ باروری چیزی فراتر از شور کووید است.
 وقتی شرا سیگل در تابستان ۲۰۲۰ جدا شد، مشکلش فقط این نبود که قلبش شکسته است. او خود را زن مجردی ۳۵ ساله می‌دید که در اوج شیوع کرونا در نیویورک، باید نگران این باشد که پایان رابطه‌اش، به این معنی است که فرصت مادرشدن را هم از دست می‌دهد. 
 او می‌گوید: «در آن شرایط که اوج کرونا بود، می‌دانستم سخت است که در آینده نزدیک شخص دیگری را ملاقات کنم. حتی وقتی یک نفر را می‌بینم، نمی‌خواهم به خاطر سن‌ عجله کنم و تحت فشار باشم که زودتر حامله شوم.»
 بعد سیگل چیزی در اینستاگرام دید؛ یک اینفلوئنسر که فرآیند منجمد کردن تخمک‌هایش را در این شبکه اجتماعی دنبال می‌کرد. وقتی سیگل در پست‌هایی که راز فرآیند انجماد تخمک را توضیح می‌داد، می‌چرخید، چیزی که زمانی برایش دلهره‌آور و دست‌نیافتنی بود، در دسترس به نظر آمد. او می‌گوید: «احساس می‌کردم این راهی است که برای خودم وقت بخرم و یک نقشه جایگزین داشته باشم.»
 در عرض یک ماه سیگل اولین دوره انجماد تخمک را آغاز کرد. بار دیگر در دسامبر ۲۰۲۰ این کار را انجام داد تا احتمال بازیابی تخمک‌های سالم را افزایش دهد. سیگل می‌گوید گرچه هنوز تا رسیدن به باوری و کاشت تخمک راه طی نشده دارد، اما درمورد احتمال باروری خود احساس آرامش بیشتری دارد: «خیالم راحت است.»
 در دوره همه‌گیری، بسیاری از کلینیک‌های باروری شاهد جهش بزرگی در تعداد علاقه‌مندان روش‌های انجماد تخمک بودند. برخی داده‌ها نشان می دهد که در ایالات متحده آمریکا، فرآیند انجماد تخمک ۳۹ درصد نسبت به قبل از دوران همه‌گیری افزایش داشته و در بریتانیا، مراجعه و تحقیق درباره این فرآیند در تابستان ۲۰۲۰ به نسبت قبل از دوران همه‌گیری کرونا ۵۰ درصد بیشتر شده است. 
 برای زنانی که متوجه شدند همه‌‌گیری کرونا جدول زمانی آنها را برای تشکیل خانواده مختل کرده، یا زوج‌هایی که به دلیل نامطمئن بودن از وضعیت اقتصادی ناشی از کرونا بچه‌دار شدن را به تاخیر انداختند، حفظ باروری احتمالا یک راه نجات بوده است. اما بدون دردسر هم نیست. بارداری با کمک فناوری با چالش‌هایی همراه است و هیچ تضمینی وجود ندارد. با این حال با افزایش پذیرش، آمادگی وجود دارد تا طرز فکر برخی از زنان درباره استقلال و برنامه‌هایشان برای خانواده تغییر کند. 
 در دهه ۱۹۸۰، اووسیت کرایوپرزرواسیون، که بیشتر به عنوان انجماد تخمک شناخته می‌شود، در ابتدا برای کمک به زنانی در نظر گرفته شد که مشکلات شدید سلامت داشتند و باید تحت درمان‌هایی قرار می‌گرفتند که ممکن بود بر باروری آنها اثر بگذارد. به این ترتیب،‌ منجمد کردن تخمک‌ها شانس بچه‌دار شدن این زنان را پس از پایان درمان، افزایش می‌داد. 
 این فرآیند شامل جمع‌آوری تخمک‌‌ها، فریز یا منجمد کردن، و سپس بازگرداندن آنها به حالت اولیه برای استفاده در درمان ناباروری است. در سال‌های اخیر، نگهداری تخمک از یک فرآیند ضروری پزشکی به یک درمان انتخابی تبدیل شده و اکنون زنان می‌‌توانند تخمک‌های خود را منجمد کنند تا در آینده فرصت بچه‌دار شدن داشته باشند. 
 بت-شوا مازلو، متخصص باروری که بیش از ۲ هزار فرآیند انجماد تخمک انجام داده، می‌گوید انجماد تخمک به زنانی که در حال حاضر در موقعیتی نیستند که بچه‌دار شوند، این فرصت را می‌دهد تا در آینده مادر شوند؛ در حالی که در آینده ممکن است امکان باروری طبیعی آنها کاهش یافته باشد. 
 سیگل به عنوان یک زن مجرد با تحصیلات دانشگاهی که در میانه دهه سی زندگی در یک شرکت دانش‌بنیان کار می‌کند، از بسیاری جهات یک داوطلب معمول برای استفاده از این روش است. تحقیقات انجام شده در سال ۲۰۲۱ نشان می‌دهد زنانی که روش انجماد تخمک را انتخاب می‌‌کنند، معمولا مجرد، ۳۶ تا ۴۰ ساله، با پوست سفید، تحصیلات عالی دانشگاهی و مشغول به کار هستند. 
 بسیاری از این متقاضیان در موقعیت‌های اجتماعی ممتاز هستند. الیزابت کینگ، مربی باروری در لس‌آنجلس که به زنان در زمینه ناباروری، سقط جنین و بارداری کمک می‌‌کند، می‌گوید «متاسفانه این فرآیند ارزان نیست». از آنجایی که فرآیند انجماد تخمک به طور متوسط در بریتانیا ۸۵۰۰ تا ۹۷۰۰ دلار و در آمریکا ۱۰ هزار تا ۲۰ هزار دلار خرج دارد، عموما کسانی از عهده این هزینه بر می‌آیند که درآمد بالایی داشته باشند یا در جای خاصی کار کنند. 
 بعضی از این زنان در شرکت‌هایی کار می‌کنند که هزینه انجماد تخمک را به عنوان یک مزیت شغلی می‌پردازند اما این مزیت شغلی مربوط به مشاغل رده بالای اداری و معمولا در حوزه بخش فناوری است. 
 کینگ می‌گوید: «تعدادی استارت‌آپ‌ها و شرکت‌های فناوری هستند که انجماد تخمک را به عنوان یک مزیت برای جذب نیروی کار جوان و بهره‌گرفتن از کار بیشتر آنها بدون پرت شدن حواس به تشکیل خانواده، ارائه می‌دهند.» او ادامه می‌دهد: «این بدان معنی است که عموما بیشتر زنانی که تخمک‌هایشان را منجمد می‌کنند، به گروه پردرآمد جامعه تعلق دارند.»
 اما کینگ اضافه می‌کند گروه کسانی که دنبال منجمد کردن تخمک هستند، گسترده‌تر شده است. با افزایش جهانی هزینه‌های زندگی، افزایش ناگهانی افرادی که کارشان را عوض می‌کنند، و ترس از آثار بلندمدت همه‌گیری کرونا، او شاهد زوج‌هایی با رابطه‌ طولانی بوده که از حاملگی منصرف شده‌اند. خانم کینگ در جریان کار متوجه شده که زنان بیشتری در اواخر دهه ۳۰ و اوایل دهه ۴۰ زندگی درباره انجماد تخمک تحقیق می‌کنند و شمار متقاضیان سیاه‌پوست و لاتین‌تبار در سال‌های گذشته افزایش یافته است. 
 این علاقه به انجماد تخمک همزمان است با گرایش جهانی به سمت مادری در سن بالا و بارداری با کمک فناوری. در بریتانیا، میانگین سنی زنانی که برای اولین بار فرزند به دنیا می‌آورند، از دهه ۱۹۷۰ به طور پیوسته رو به افزایش بوده تا الان که به ۳۰ سال و ۷ ماهگی رسیده است. در آمریکا، تعداد زنانی که بعد از چهل سالگی بچه‌دار می‌شوند، به بالاترین حد نسبت به گذشته رسیده است. 
 دلایل این موضوع پیچیده است. افزایش روش‌های پیشگیری از بارداری در کنار بهبود آموزش و مشارکت در بازار کار، به زنان فرصت و انتخاب‌های بیشتری داده است. از سوی دیگر، سیاست‌های ضعیف حمایت از خانواده، مانند کمک نکردن دولت‌ها به هزینه‌های مراقبت از کودکان، افزایش فزاینده هزینه مسکن و آینده اقتصادی نامطمئن به این معنی است که زنان احساس می‌‌کنند توانایی داشتن فرزند ندارند حتی اگر آماده مادرشدن باشند.
 در میان این روند گسترده، کارشناسان می‌گویند دلایل متعددی وجود دارد که نشان می‌دهد چرا همه‌گیری کرونا باعث افزایش علاقه به انجام تخمک شد. 
 داده‌های مرکز تحقیقات پیو نشان می‌دهد در آوریل ۲۰۲۲ سه چهارم افرادی که برای ایجاد رابطه قرار می‌گذارند، گفته‌اند در دوران همه‌گیری ملاقات با یک شخص دیگر، سخت‌تر از همیشه بوده‌است و بسیاری، مانند سیگل درباره یافتن یک شریک زندگی نگران‌تر شده‌اند. 
 انعطاف‌پذیری کار از راه دور هم از نظر لجستیکی این فرآیند را برای زنان ساده‌تر کرد. برای بازیابی موفق تخمک‌ها و منجمدکردن آنها به چند نوبت ملاقات پزشکی مورد نیاز است و سیگل می‌گوید تغییرات محیط کار به این معنا بود که او می‌توانست این قرارها را در میان ساعت‌های کاری منعطف خود تنظیم و حفظ باروری را برای اولین بار به یک برنامه قابل اجرا تبدیل کند. 
 به شکل اساسی‌تر، آنیشا پاتل-دان، روانپزشک و مدیر اداری شرکت مراقبت‌های بهداشتی رفتاری لایف‌استنس هلث توضیح می‌دهد که همه‌گیری، فرصتی برای تفکر فراهم کرد، زمانی که بسیاری از مردم به طور جدی درباره انتخاب‌های خود در زندگی تجدیدنظر کردند. 
 او می‌گوید: «بیماری همه‌گیر برای بسیاری از مردم بحران اگزیستانسیالیستی (وجودی) پیش آورد که از خود بپرسند ارزش زندگی من چیست؟ آیا کارم معنی‌دار است؟ آیا شریک زندگی‌ام واقعا فرد مناسبی برایم است؟» او اضافه می‌کند: «چه بخواهید اول به هدف زندگی یا شغلی خود برسید، چه درباره شریک عشقی خود تجدیدنظر کنید، همه این درون‌نگری‌ها ممکن است باعث شود افراد بیش از گذشته حس کنند آماده بچه‌دارشدن نیستند.»
 کینگ هم موافق است که عدم قطعیت و بی‌ثباتی دوران همه‌گیری یکی از عوامل اصلی افزایش تقاضا بوده است: «انسان‌ها در خلوت خود وقت زیادی داشتند که به آینده فکر کنند. زنانی که مجرد بودند متوجه شدند انجماد تخمک‌ها راه خوبی برای 'خریدن زمان' است تا شریک مناسب بیابند. زوج‌ها هم رویان‌ها [جنین از لحظه لقاح تا چند هفته نخست] را منجمد می‌کنند به قصد آنکه در جهانی پایدارتر یا در شرایط مالی بهتر بچه به دنیا بیاورند.»
 وقتی لورا پامر تصمیم گرفت تخمک‌هایش را منجمد کند، بسیاری از آن شرایط را داشت. پامر و شریک زندگی‌اش که در تگزاس بودند تنها یک ماه قبل از شروع همه‌گیری تصمیم گرفتند جدا شوند. تنها زندگی کردن برای اولین بار آن هم در دوره انزوای جمعی به پامر ۳۷ ساله این فرصت را داد که فکر کند در زندگی جدید مجردی‌ چه می‌خواهد. 
 والدین پامر در هزینه‌های این کار به او کمک کردند. او می‌گوید: «زمان زیادی داشتم که فکر کنم در زندگی چه چیز اهمیت دارد. از این زمان استفاده کردم تا واقعا به این فکر کنم که تجربه زندگی چیست، می‌خواهم چطور زندگی کنم و چگونه به آینده‌ای که می‌خواهم، برسم. آن موقع بود که مطمئن شدم بچه می‌خواهم، ترجیحا از تخمک‌های خودم و آنها را منجمد کردم.»
 انجماد تخمک به وضوح رو به افزایش بوده است. با این حال پیچیدگی‌هایی در مورد این روش وجود دارد که متقاضیان باید در نظر بگیرند.
 تجربه پامر و سیگل هر دو این بوده که فرآیند اولیه انجماد تخمک از نظر فیزیکی و احساسی چقدر می‌تواند تاثیرگذار باشد. سیگل هفته‌های منتهی به این عمل را که بیماران مجبور هستند ترکیبی از داروها را به خود تزریق کنند، استرس‌زا توصیف می‌کند و می‌گوید به دلیل آنکه نمی‌توانست در آن دوره زمانی ورزش کند، سلامت جسمی و روحی‌اش تحت تاثیر قرار گرفته بود. 
 پامر می‌گوید یک ماه تمام درگیر قرارهای پزشکی و تزریق هورمون بود. به یاد می‌آورد آخرین تزریق که باید چند روز قبل از تخلیه فولیکول‌های تخمدان در نیمه‌شب انجام می‌شد، چقدر «اعصاب‌خردکن» بوده است: «چند روز بعد برای برداشتن تخمک‌ها رفتم. کار به آرامی پیش رفت اما من تا چند روز بعد ناراحت بودم و مسلما هورمون‌ها روی من اثر گذاشته بود.»
 از همه مهم‌تر، تضمینی وجود ندارد که این فرآیند موفقیت‌آمیز باشد. برخی از کارشناسان نگران هستند که بعضی از کلینیک‌ها درباره احتمال بارداری موفق با استفاده از تخمک منجمد اغراق کنند. آنها هشدار می‌دهند که زنان نباید به این نوع حفظ باروری به عنوان یک روش تضمین‌شده نگاه کنند. 
 برای مثال در بریتانیا داده‌های سازمان دولتی لقاح و جنین‌شناسی از سال ۲۰۱۶ نشان می‌دهد که از میان تخمک‌های نگهداری شده که یخ آنها باز شده، ۱۵ درصد بارور و منتقل شده‌اند. از آن تعداد ۱۳ درصد منجر به بارداری شده که در مجموع ۲۲ بارداری از میان ۱۲۰۴ تخمک ذوب شده است. 
 سنی که زنان در آن تخمک خود را منجمد می‌کنند، یکی از عوامل موفقیت است: زنانی که کمتر از ۳۵ سال دارند،‌ اگر ۵ تخمک منجمد کرده‌ باشند، شانس بچه‌دار شدنشان ۱۸ درصد است اما اگر زن در زمان انجماد تخمک بالای ۳۵ سال داشته باشد، این احتمال به ۷ درصد کاهش می‌یابد. 
 تعداد تخمک‌های منجمدشده هم در نتیجه کار اثر دارد؛ برای رسیدن به احتمال بیشتر موفقیت، کلینیک‌ها توصیه می‌کنند که فرآیند انجماد تخمک در چرخه‌های مختلف ماهانه انجام شود (تعداد تخمک‌های بازیابی شده در هر چرخه کاملا به شخص بستگی دارد و میانگین آن برای زنان زیر ۳۵ سال ۱۵ و برای زنان بالای ۴۲ سال ۶ تخمک است.) با این حال انجماد در چند چرخه تخمک‌گذاری هزینه‌ها را افزایش می‌دهد و بسیاری از عهده آن برنمی‌آیند. 
 در نتیجه، هزینه بالای انجماد تخمک همراه با درصد پایین موفقیت به این معنی است که برخی از زنان ممکن است مبالغ قابل توجهی برای به اصطلاح تضمین موفقیت کار بپردازند، در حالی که شانس مادرشدن‌شان به طور جزئی افزایش می‌یابد.
 این نگرانی هم وجود دارد که بعضی از کلینیک‌ها ممکن است از زنانی سواستفاده کنند که برای باروری خود نگران و مضطرب هستند، بدون اینکه به اندازه کافی توضیح دهند احتمال بارداری موفق پس از انجماد تخمک چقدر است. 
 کینگ می‌گوید: «من فکر می‌کنم حس اطمینان کاذبی وجود دارد که زنانی که تخمک منجمد دارند، جنین سالم یا زنده به دنیا می‌آورند. فکر می‌کنم کلینیک‌ها باید بهتر درباره این فرآیند توضیح بدهند، نه تنها از نظر جسمی بلکه از نظر حسی و روحی.»
 گرچه دوران همه‌گیری تمام می‌شود، اما بر اساس گزارش‌ها و روند فعلی تقاضا برای این روش همچنان زیاد است، چیزی که در بلندمدت می‌تواند نحوه برنامه‌ریزی و گسترش خانواده‌ها را تغییر دهد.
 مازلو از یک موسسه داروهای باروری در نیوجرسی آمریکا می‌گوید: «اینکه چه زمانی، چه تعداد و با چه فردی صاحب فرزند می‌شویم، تاثیرات بسیار مهمی بر تقریبا تمام جنبه‌های زندگی بزرگسالی ما خواهد داشت؛ بر سلامت فیزیکی و روانی ما، که کجا زندگی کنیم، کجا کار کنیم، چقدر از پول‌مان را خرج و چقدر پس‌انداز کنیم. برنامه‌ریزی برای بچه‌دار شدن بخشی از برنامه‌ریزی زندگی ما است.»
 مازلو می‌گوید ما احتمالا مادران بیشتری را در اواخر دهه ۳۰ و اوایل دهه ۴۰ زندگی‌شان خواهیم دید. کینگ هم اضافه می‌کند که برخی از زنان درباره کار و نحوه برنامه‌ریزی برای آینده‌شان احساس آزادی بیشتری تجربه خواهند کرد چون به صورت روزافزون احساس می‌کنند بر باروری خود کنترل دارند؛ چیزی که نسل قبلی نداشت. 
 با این حال کینگ هشدار می‌دهد که این حس عاملیت ممکن است تا حد زیادی به طبقه متوسط به بالای جامعه محدود شود. افرادی که به احتمال زیاد توانایی پرداخت هزینه‌های این کار را دارند. و البته اخطار دیگر آن است که همه کسانی که تصمیم می‌گیرند تخمک‌های خود را منجمد کنند، موفق نخواهند بود و الزاما برنامه‌شان آنطور که انتظار دارند، محقق نمی‌شود. 
 در مورد پامر این کار باعث شده که فشار کم‌تری برای یافتن شریک زندگی احساس کند یا مجبور نباشد شغلش را در مسیری مشخص جلو ببرد. او الان می‌تواند بر توسعه کارش متمرکز شود با این هدف بلندمدت که در آینده که همه چیز «آرام شد» بچه‌دار شود: «می‌توانم انتخاب‌های متعددی داشته باشم که الان کجا چطور زندگی کنم و بگذارم هرچه پیش‌آید، خوش آید، به جای اینکه سعی کنم بر اوضاع و نتیجه کنترل داشته باشم.»
"
393,دانش,سرمایه گذاری در فناوری‌های جذب کربن «ضروری است»,علمی | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 دانشمندان ممتاز علم اقلیم‌شناسی در گزارش تازه‌ای می‌گویند که فناوری جذب گاز گلخانه‌ای دی اکسید کربن از جو زمین باید فورا در سطح گسترده به کار گرفته شود.
 آنها می‌گویند که کاهش شدید میزان تصاعد دی اکسید کربن برای محدود کردن میزان گرمایش کافی نیست و طبیعت به تنهایی قادر به جذب کربن کافی از اتمسفر نیست.
 دی اکسید کربن مهمترین گاز گرم کننده زمین است که در اثر سوزاندن سوخت‌های فسیلی مثل نفت و گاز راهی هوا می‌شود.
 دکتراستیو اسمیت از دانشگاه آکسفورد که نویسنده اصلی این گزارش است می‌گوید: «برای محدود کردن میزان افزایش دما به ۲ درجه سانتیگراد، باید روند کاهش تصاعد را تسریع کنیم. اما یافته‌های این گزارش واضح است: ما همچنین باید کربن را از هوا خارج کنیم. روش‌های زیادی درحال ظهور هستند که پتانسیل دارند.»
 دانشمندان توافق نظر دارند که زمین عمدتا به این دلیل درحال گرمتر شدن است که میزان دی اکسید کربنی که راهی جو می شود خیلی بیش از مقداری است که از آن خارج می شود. این گزارش می گوید سالانه دو میلیارد تن دی اکسید کربن از جو خارج می شود. این درحالی است که بنابرتخمین ها ۳۳ میلیارد تن از آن در سال ۲۰۲۱ وارد جو زمین شد.
 پیش بینی می شود تا زمانی که میزان تصاعد و جذب این گاز یکسان نباشد - به اصطلاح «صفر خالص» - دمای زمین به روند صعودی ادامه دهد.
 اما رسیدن به آن مرحله آسان نیست. تازه ترین گزارش های اقلیمی سازمان ملل حاکیست که برای دستیابی کامل به «صفر خالص» باید بخشی از دی اکسید کربن به کمک فناوری از جو زدوده شود تا ضرر ناشی از بخش هایی که نمی توانند به راحتی کربن زدایی کنند جبران شود.
 درحال حاضر تقریبا همه دی اکسید کربنی که از هوا زدوده می شود ناشی از فرآیندهای طبیعی است. این عمدتا محصول فرآیند فتوسنتز توسط گیاهان است که دی اکسید کربن را جذب می کنند و همچنین خاک که آن را جذب و ذخیره می کند.
 اما میزان جذب دی اکسید کربن توسط فرآیندهای طبیعی محدود است. برای مثال، برخی سناریوهای خوشبینانه حاکیست که میزان جذب طبیعی دی اکسید کربن - با کمک جنگل کاری - می تواند تا سال ۲۰۵۰ دو برابر شود اما این فقط ۴ میلیارد تن در سال می شود.
 راه حل‌های فنی؟
 گزارش تازه تحت عنوان «وضعیت جذب دی اکسید کربن» حاکیست که برای مهار و کاهش روند گرمایش در آینده باید همین حالا در توسعه راه حل های فنی سرمایه گذاری کرد.
 شیوه هایی که این گزارش به آنها اشاره می کند کاملا جدید و در مراحل مختلف توسعه و استقرار هستند. اما این فناوری ها تا اینجا میزان خیلی خیلی کمی از دی اکسید کربن را جذب می کنند.
 یک روش موسوم به «بی ای سی سی اس» دی اکسید کربن را در فرآیند سوزاندن مواد ارگانیک مثل محصولات کشاورزی و تکه های چوب برای تولید برق جذب می کند.
 سایر گزینه ها شامل اینهاست: تاسیسات عظیمی که کربن را از هوا خارج و در دل زمین ذخیره می کنند؛ استفاده از زغال های مخصوص که کربن را به تله می اندازد؛ و فرآیند تقویت شده «هوازدگی سنگ» (راک وِدِرینگ) که کم و بیش متکی بر همان فرآیند جذب کربن در جریان فرسایش طبیعی متکی است.
 «بیوشار» یک نوع زغال چوب است که به روش های مخصوص تولید می شود و کربن را به تله می اندازد و می توان از آن به عنوان کود استفاده کرد.
 استفاده از فناوری های جذب دی اکسید کربن از هوا البته منتقدانی دارد. برخی فعالان شک دارند که این روش ها مقرون به صرفه باشد و می ترسند که بهانه ای باشد برای تعلل و تاخیر در فرآیند انتقال از سوخت های فسیلی به سوخت های پاکیزه.
 این گزارش هم تاکید می کند که جذب کربن نباید یک راه حل معجزه آسا برای مقابله با گرمایش زمین تلقی شود بلکه می گوید که تحقق اهداف اقلیمی سازمان ملل نیازمند فناوری، علاوه بر فرآیندهای طبیعی، برای کاهش گازهای گلخانه ای است.
 در همه  این موارد فرض بر این است که تصاعد دی اکسید کربن در اثر مصرف سوخت های فسیلی - که قول آن مکررا در اجلاس های اقلیمی داده شده - به سرعت کاهش خواهد یافت. روند سالانه تصاعد تا این لحظه هنوز سیر نزولی را شروع نکرده است.
  
"
394,دانش,آیا ممکن است آلرژی به مواد غذایی بهبود پیدا کند؟,علمی |  امنیت غذایی |  رژیم غذایی |  غذا | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 آلرژی غذایی می‌تواند در حد یک کهیر کوچک بعد از خوردن شیر باشد و یا شوک شدید آلرژی (حمله آنافلاکسی). داشتن آلرژی به مواد خوراکی در بهترین حالت، اگر از نوع خفیف باشد دست و پاگیر است و اگر از نوع حاد باشد می‌تواند با خطر مرگ همراه باشد. ما از متخصصان پرسیدیم آیا آلرژی‌هایی وجود دارند که در طول زمان از شدتشان کم شود؟
 عدم تحمل غذایی باعث می‌شود بدن شما در مواجه با بعضی غذاها تعادل شیمیایی خود را از دست بدهد. این بر هم خوردن تعادل می‌تواند باعث شود نفخ کنید، دل‌درد بگیرید، کهیر بزنید و یا احساس خارش کنید. پروفسور کلر میلز از دانشگاه منچستر می‌گوید: ""این نوع واکنش‌های بدن به مواد غذایی هرچند آزاردهنده و محدودکننده‌اند اما خطر مرگ ندارند. عدم تحمل لاکتوز و عدم تحمل گلوتن از موارد رایج عدم تحمل غذایی هستند.""
 آلرژی به مواد غذایی وقتی است که دستگاه ایمنی بدن شما در مواجه با پروتئین‌های مواد غذایی که به نظرش خطرناک می‌آیند واکنش نشان می‌دهد. در پزشکی به این نوع آلرژی‌ها، آلرژی‌های غذایی وابسته به آی جی‌ای میگویند. ""آی‌جی‌ای نوعی آنتی‌بادی است که بدن ما در مقابل عفونت‌های انگلی مانند مالاریا تولید می‌کند. به دلیلی نامعلوم، بدن بعضی افراد در مواجه با گرده گل و گیاه‌ها هم این ماده را ترشح می‌کند و در آن‌ها آلرژی فصلی ایجاد می‌شود. در عده‌ای مواد غذایی باعث تولید آی جی‌ای می‌شوند."" پروفسور میلز متخصص آلرژی علاوه بر آلرژی‌شناسی مولکولی، در حال حاضر در حال تحقیقی درباره آلرژی‌های معمول در بزرگ‌سالان است.
 دلیل اینکه آلرژی‌های غذایی بسیار خطرناک‌اند این است که هرچند واکنش‌های آلرژی برای خیلی‌ها ملایم هستند اما برای بعضی می‌توانند به‌سرعت تبدیل به واکنش بسیار شدید شوند که جان فرد را به خطر می‌اندازد. برای عده‌ای دیگر، مقادیر بسیار کوچک از یک ماده غذایی می‌تواند باعث واکنش شدید آلرژی شود. به همین دلیل است که روی بسته‌بندی مواد غذایی هشدارهایی ازاین‌دست می‌بینید: «احتمال وجود گرده‌های آجیل و دانه‌ها»
 پروفسور آلکساندرا سانتوز، پروفسور آلرژی کودکان در دانشگاه کینگز است. او در بیمارستان کودکان اولینای لندن، پزشک متخصص آلرژی کودکان است. او می‌گوید: «رایج‌ترین آلرژی کودکان در بریتانیا، آلرژی به شیر گاو، تخم‌مرغ همین‌طور بادام‌زمینی، دانه‌های درختی و دانه کنجد است.»
 علامت‌های آلرژی غذایی تنگی نفس، باد کردن صورت بخصوص در ناحیه دهان، گلو، سختی در بلع و احساس سوزش یا خارش دردهان است. بعضی از علامت‌های آلرژی به‌سادگی ممکن است با علائم عدم تحمل غذایی اشتباه گرفته شوند ازجمله کهیر، خارش پوست، اسهال و تهوع. به همین دلیل مهم است آلرژی را یک متخصص تشخیص بدهد تا بتواند به شکل دقیق انواع مختلف را تفکیک کند. پروفسور سانتوز می‌گوید: «در اغلب موارد مردم اول موردی از آلرژی را گزارش می‌دهند و بعد آلرژی تشخیص داده می‌شود نه اینکه از اول مورد تست و آزمایش‌های تشخیصی قرار بگیرند.»
 خانم سانتوز ادامه می‌دهد: «برای تشخیص آلرژی غذایی باید میزان افزایش آنتی‌بادی آی جی‌ای که در برخورد با ماده غذایی در بدن ایجاد می‌شود را آزمایش کرد. اگر نتیجه این آزمایش در محدوده یک جواب قطعی نباشد، قدم بعدی انجام دادن ""چالش غذایی"" است. به این معنی که بیمار مقداری از ماده غذایی مشکوک به آلرژی‌زایی را می‌خورد تا بفهمیم آیا واکنش آلرژی رخ خواهد داد یا نه. این چالش حتماً تحت نظارت دقیق تیم پزشکی انجام می‌شود و بیمار به‌دقت زیر نظر قرار می‌گیرد تا به‌محض شروع علائم حمله آلرژی، بتوان آن را درمان کرد.»
 امینا وارنر رئیس بخش درمانی خیریه آلرژی یوکی است. او می‌گوید حتی اگر علائم آلرژی خفیف باشند، نباید آن‌ها را ندیده گرفت و حتماً باید به پزشک مراجعه کرد تا تشخیص بدهند نشانه‌های دیده‌شده به آلرژی مربوط است یا نه. ""هرچقدر علائم آلرژی شدیدتر باشند، فهمیدن اینکه دقیقاً چه ماده غذایی آن‌ها ایجاد کرده است و چطور باید آن‌ها کنترل کرد اهمیت پیدا می‌کند.""
 امینه ۲۰ سال است به‌عنوان پرستار مخصوص آلرژی کار می‌کند. او می‌گوید: «ما متوجه شده‌ایم در کودکانی که عارضه پوستی اگزما دارند احتمال بروز آلرژی غذایی بالاتر است. به نظر ما مواد غذایی آلرژی‌زا در این کودکان، قبل از آنکه بدن آن‌ها با خوردن آن‌ها توانسته باشد مقاومت پیدا کند، از طریق خراش‌های پوستی اگزما وارد بدنشان می‌شود و واکنش ایجاد می‌کند.»
 او ادامه می‌دهد: «اگر پزشک خانوادگی برای کنترل و درمان اگزما پمادهای حاوی استرویید تجویز کرد اصلاً نگران نشوید. دلیل این است اگر اگزما را بدون درمان رها کنید و به مرحله زخم شدن، ترک خوردن، ترشحات و قرمزی و تورم برسد احتمال ابتلا به آلرژی غذایی بسیار بالا می‌رود.»
 او ادامه می‌دهد: «شواهد نشان می‌دهد کسانی که به تخم‌مرغ حساسیت دارند و یا اگزمای شدید دارند احتمال بیشتری برای ابتلا به آلرژی‌های دیگر مانند بادام‌زمینی دارند.»
 آیا وقتی باردار هستید باید از خوراکی‌هایی که آلرژی‌زا دانسته می‌شوند پرهیز کنید؟ نه. فقط درصورتی‌که به آن‌ها آلرژی دارید.
 همین‌طور وقتی کودک شما به سن معرفی و خوردن خوراکی‌های جامد می‌رسد نباید از دادن خوراکی‌های آلرژی‌ها خودداری کنید. فقط در صورتی باید از دادن آن‌ها پرهیز کنید که در خانواده شما سابقه آلرژی غذایی وجود دارد. در این صورت قبل از دادن این خوراکی‌ها با تیم پزشکی مشورت کنید.
 خانم وارنر می‌گوید: «شواهد زیادی موجود است که برای کسانی که هیچ سابقه آلرژی غذایی در خانواده ندارند، مصرف مواد خوراکی آلرژی‌زا از زمانی که کودک شروع به خوردن غذای جامد می‌کند می‌تواند کمک‌کننده باشد."" او ادامه می‌دهد: ""احتمال اینکه کودک شما بین ۶ ماهگی تا یک‌سالگی با خوردن این مواد غذایی آلرژی بگیرد کمتر است. اما اگر این خوراکی‌ها را در این دوره زمان ندهید، سیستم ایمنی بدن کودک فرصت شناختن این مواد غذایی آلرژی را از دست می‌دهد.»
 خبر خوش این است که آلرژی غذایی بسیاری از مردم با بالا رفتن سن از بین می‌رود. اما این بستگی دارد چه نوع آلرژی‌ای داشته باشید. پروفسور سانتوز می‌گوید: «آلرژی به شیر گاو، تخم‌مرغ، گندم و سویا به‌مرورزمان کمتر می‌شود اما آلرژی به بادام‌زمینی، دانه‌های درختی، کنجد، ماهی و صدف به‌احتمال‌زیاد و در تعداد بیشتری از افراد در طول عمر ادامه پیدا می‌کنند.»
 پروفسور میلز اضافه می‌کند: «آلرژی وابسته به آی جی‌ای به شیر و تخم‌مرغ در بسیاری از نوزادان و کودکان رایج است. اما خوشبختانه بیشتر آن‌ها بهبود پیدا می‌کنند. تقریباً شبیه نوع دیگری از آلرژی است که در سن پایین به آن ابتلا می‌شوند و وقتی بدن و سیستم ایمنی‌شان رشد پیدا می‌کند، این آلرژی هم از بین می‌رود.»
 او ادامه می‌دهد: «اینکه شما در بزرگ‌سالی آلرژی وابسته به آی جی‌ای به شیر گاو داشته باشید بسیار نادر است. ما تحقیقی سراسری با هزاران کودکان متولدشده در کل اروپا انجام دادیم. وقتی این کودکان را در سن ورود به مدرسه دوباره تست کردیم، حتی یک مورد آلرژی به شیر گاو در بین آن‌ها باقی نمانده بود. در شروع آزمایش یک و نیم درصد نوزادان شرکت‌کننده به شیر گاو آلرژی داشتند.»
 احتمالاً به گوشتان خورده است که میگویند در خانه امتحان نکن. این حرف درباره امتحان کردن اینکه آلرژی شما به ماده‌ای غذایی بهتر شده یا نه کاملاً صدق می‌کند. به‌هیچ‌وجه وسوسه نشوید که یک‌ذره از آن خوراکی امتحان کنید تا ببینید بدنتان چه واکنشی نشان می‌دهد.
 دکتر میلز هشدار می‌دهد: «هیچ‌وقت خودتان در خانه امتحان نکنید. خطرناک است. آنچه ما از آلرژی به مواد غذایی میدانیم این است که بسیاری از بزرگ‌سالانی که واکنش شدید آلرژی داشته‌اند، قبلاً هیچ سابقه یا علامت خطری نداشته‌اند. پس اگر حدس می‌زنید به ماده خوراکی حساسیت دارید، هرگز آن را در خانه امتحان نکنید. باید به شکل درست و پزشکی مورد آزمایش قرار بگیرید.»
 پروفسور سانتوز تأکید می‌کند فضای کنترل‌شده پزشکی و نظارت پزشک متخصص برای تشخیص اینکه آلرژی شما به غذایی از بین رفته یا نه بسیار مهم است: «ما در کلینیک روند مقاوم شدن بدن به ماده غذایی را با همان شیوه‌ای که در ابتدا آلرژی را تشخیص داده‌ایم، اندازه می‌گیریم. کاهش سطح آی جی‌ای مخصوص به ماده غذای موردنظر اغلب نشانه این است که احتمالاً آلرژی در حال برطرف شدن است.»
 «مقداری از ماده خوراکی که در یک بیمار ایجاد واکنش آلرژی می‌کند با بیمار دیگر و بسته به نوع ماده غذایی متفاوت است. وقتی برای بیماری به مرحله چالش ماده غذایی می‌رسیم، اول با مقادیر بسیار کم ماده غذایی آلرژی زا شروع می‌کنیم و کم‌کم مقدار را بیشتر می‌کنیم. هم‌زمان علائم بیمار را به‌دقت زیر نظر می‌گیریم و با دیدن اولین نشانه و علامت واکنش آلرژی، چالش را متوقف می‌کنیم و علائم آلرژی را درمان می‌کنیم. به‌این‌ترتیب هر بیمار آن مقدار از ماده خوراکی که او را در آستانه واکنش آلرژی می‌برد، می‌خورد. چالش‌های غذایی در حال حاضر بهترین روش تشخیص آلرژی به مواد غذایی هستند.»
 حتی اگر آلرژی شما از نوعی است که در تمام طول عمر همراهتان خواهد بود، راه‌هایی برای کمک کردن به شما در حال پیدا شدن هستند. متخصصان از شیوه‌های جدید و آنچه در آینده در دسترس قرار خواهد گرفت بسیار هیجان‌زده‌اند.
 پروفسور میلز می‌گوید: «به‌تازگی دارویی برای کنترل آلرژی به بادام‌زمینی به نام پالفورزیا وارد بازار شده است. این دارو آلرژی به بادام‌زمینی را درمان نمی‌کند اما می‌تواند شدت حساسیت فرد به بادام‌زمینی و احتمال حملات تصادفی آلرژی را کم کند. در حال حاضر شیوه درمان و کنترل برای آلرژی به مواد غذایی دیگر مانند شیر، تخم‌مرغ و دانه‌های درختی هم در حال تحقیق و تکمیل هستند.»
 پروفسور سانتوز در پایان می‌گوید: «مطالعات زیادی درباره راه‌های مختلفی که بتوان در ایجاد آلرژی‌های غذایی اختلال ایجاد کرد در حال پیشرفت هستند. من امیدوارم در آینده بتوانیم تا حدی را ه هایی برای جلوگیری از پیشرفت آلرژی‌ها و یا کم کردن شدت این بیماری و پیشگیری از موارد بیشتر پیدا کنیم.»
"
395,دانش,محققان می‌گویند شرکت نفتی اکسان‌موبیل از دهه ۷۰ تغییرات اقلیمی را پیش‌بینی کرده بود,نفت و گاز |  تغییرات اقلیمی |  آلودگی هوا |  علمی | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 محققان می‌گویند که اکسان موبیل، یکی از شرکت‌های عظیم نفتی در جهان، از دهه ۷۰ میلادی به درستی پیش‌بینی کرده بود که چگونه تغییرات جوی موجب خواهند شد تا دمای هوای کره زمین افزایش پیدا کند.
 بر اساس گزارش جدیدی که توسط این محققان منتشر شده است، شرکت اکسان موبیل از طریق دانشمندانی که در آن زمان استخدام کرده بود متوجه شد که چگونه ادامه استفاده از سوخت‌های فسیلی به گرمایش زمین منجر خواهد شد.
 به گفته آن‌ها، شرکت اکسان‌ موبیل به رغم آگاهی از ارتباط استفاده از سوخت فسیلی در گرمایش زمین، در تمام این سال‌ها وجود هرگونه رابطه‌ای بین این دو را تکذیب کرد.
 این گزارش جدید، یک تحقیق دانشگاهی است که از طریق بررسی اسناد داخلی شرکت اکسان موبیل انجام شده است.
 اکسان‌موبیل اتهاماتی را علیه این شرکت مطرح شده، رد کرد.
 این شرکت به بی‌بی‌سی گفت: «پاسخ ما به این اتهامات که در چند سال اخیر چند بار مطرح شده همان است که بود. کسانی که می‌گویند اکسان خبر داشته، نتیجه‌گیری نادرستی دارند».
 بر اساس یافته‌های سازمان ملل، برخی دولت‌های جهان و دانشمندان، شرکت‌های نفتی از جمله اکسان موبیل از طریق استخراج و فروش فرآورده‌هایی میلیاردها دلار کسب کرده‌اند که سوزاندن این فراورده‌ها موجب گرمایش زمین شده است.
 اما اکنون یافته‌ها نشان داده‌اند تحقیقات دانشمندان استخدامی اکسان‌موبیل اغلب حتی از نتایج تحقیقات دانشمندان برجسته سازمان فضایی آمریکا - ناسا - هم دقیق‌تر بوده است.
 نائومی اورسکز، استاد تاریخ علوم در دانشگاه هاروارد در همین رابطه به بی‌بی‌سی گفت: «این حقیقتا نمایانگر میزان دو رویی و متظاهر بودن مدیران ارشد اکسان‌موبیل است؛ چرا که آنها مطلع بودند که دانشمندان زبده خودشان چه گونه مدل‌های علمی پیش‌بینی را طراحی و تبیین کرده بودند و آنها از این دانش ناب مطلع بودند و خبر داشتند».
 جفری سوپران، استادیار علوم محیط‌زیستی در دانشگاه میامی فلوریدا که از نویسندگان گزارش جدید درباره اطلاع اکسان‌موبیل از در راه بودن تغییرات آب و هوایی در دهه ۷۰ است، می‌گوید این یک مدرک متقن و همان «باروت به جا مانده روی اسلحه تازه شلیک شده» است که می‌تواند ثابت کند چه طور این شرکت نفتی بزرگ حقیقت را پنهان نگه داشته و در عرصه عمومی حتی منکر آن شده است.
 این محقق محیط‌زیستی می‌گوید بررسی ما از آنچه اکسان‌موبیل می‌دانسته به ما این اجازه را می‌دهد که حتی رقم دقیق پیش‌بینی دانشمندان آنها را محاسبه کنیم. تحقیقات دقیق دانشمندان شرکت اکسان‌موبیل نشان داده که مصرف سوخت‌های فسیلی به گرم کردن کرده زمین به میزان «حدود ۰.۲ درجه سانتیگراد در هر دهه خواهد انجامید».
 جفری سوپان می‌گوید محققان تاکنون هرگز نتوانسته بودند ارقام یافته‌های علمی مراکز تحقیقاتی داخل اکسان‌موبیل را را استخراج کنند.
 در پاسخ به این گزارش جدید درباره میزان اطلاع اکسان‌موبیل از مضرات سوزاندن سوخت‌های فسیلی، این شرکت به رای دادگاه در سال ۲۰۱۹ اشاره کرده و رسانه ها را به آن ارجاع داده است که در آن قاضی گفته: «مدیران و کارمندان اکسان‌موبیل به صورت یکپارچه به انجام دقیق وظایف خود متعهد بوده‌اند و این وظایف را با نهایت نکته‌بینی و دقت انجام داده‌اند».
 سخنگوی این شرکت هم گفته: «اکسان‌موبیل خود را متعهد به مشارکت در مسیری می داند که به دنبال یافتن راه حل برای تغییرات آب و هوایی و عواقب ناشی از آن است».
 اما جفری سوپران، استاد دانشگاه میامی فلوریدا می‌گوید: «مدل علمی ارایه شده از سوی محققان اکسان‌موبیل در کمترین حالت به اندازه یکی از مقبول‌ترین و مشهورترین مدل‌های ارایه شده جهان کارایی و دقت داشته است؛ مدلی که جیمز هانسن، دانشمند برجسته ناسا که در سال ۱۹۸۸ ارایه کرد و زنگ خطر درباره تغییرات آب و هوایی را به صدا در آورد».
 نائومی اورسکز، استاد تاریخ علوم در دانشگاه هاروارد هم می‌گوید این نشان می دهد که اکسان موبیل «دانسته و آگاهانه» در پی گمراه کردن دولت و مردم بوده است: «آنها همه این اطلاعات و یافته‌ها را در دست داشتند اما در عرصه عمومی اظهارات بسیار بسیار متفاوتی» عنوان می‌کردند.
 تحقیقات قبلی مدارکی را برملا کرده بود که نشان می‌داد اکسان‌موبیل در پی اشاعه شک و شبهه درباره یافته‌های علمی بوده است. یک سند داخلی این شرکت برملا کرده بود که «موضع رسمی» اکسان‌موبیل باید «تاکید بر عدم قطعیت در نتیجه‌گیری‌های علمی» در باره اثرات گازهای گلخانه‌ای باشد.
 گزارش جدید درباره دانسته‌های مرکز تحقیقات اکسان‌موبیل، در مجله علمی معتبر ساینس منتشر شده و در آن آمده که این شرکت نفتی به برآوردهای قابل اتکایی دست یافته بود که توصیه می‌کردند مصرف سوخت‌های فسیلی باید کاهش یابد تا جهان از بدترین سناریوی گرمایش کره زمین که افزایش متوسط دما به اندازه ۲ درجه سانتیگراد است، پرهیز کند.
 بنابر این گزارش، محققان شرکت اکسان‌موبیل به درستی نتیجه‌گرفته بودند که عصر یخبندان جدیدی در راه نیست. آنها زمانی به این نتیجه رسیده بودند که در مجامع تحقیقاتی جهان هنوز دانشمندان بر سر این فرضیه اختلاف‌نظر داشتند.
 پروفسور اورسکز و پروفسور سوپران تهیه گزارشی که مجله ساینس منتشر کرده را زمانی کلید زدند که در سال ۲۰۱۵ رسانه‌ها فاش کردند که به مدارکی در اکسان‌موبیل دست یافته‌اند که از مطلع بودن این ابرشرکت نفتی از در پیش بودن پدیده گرمایش زمین حکایت دارد اما همان موقع هم اکسان موبیل رسانه ها را متهم به «گزینشی روایت‌کردن حقیقت» متهم کردند.
 این دو محقق برای یافتن صحت و سقم گزارش رسانه‌ها، یافته‌های علمی بیش از ۱۰۰ مقاله منتشر شده میان ۱۹۷۷ تا ۲۰۱۵ در شرکت اکسان و اکسان‌موبیل را بررسی کردند که با هدف محاسبه دمای کره‌زمین و افزایش آن در سال‌های آینده تدوین شده بودند.
 پروفسور اورسکز می‌گوید تحقیقات آنها نشان داده که شرکت اکسان‌موبیل در حالی که از یافته‌های تحقیقات دانشمندان خود در سیاست‌گذاری‌ها و برنامه‌های داخلی این شرکت بهره می‌برده، در انظار عمومی همین مدل‌های علمی را «گمانه زنی و دانش بی کیفیت» می‌خوانده است.
 فعالان محیط‌زیست سال‌هاست که اکسان موبیل و دیگر غول‌های نفتی را به پنهان‌کاری و اشاعه اطلاعات غلط با هدف کسب سود و تجارت متهم می‌کنند و چندین شکایت در این رابطه هم به دادگاه‌های آمریکا برده‌اند.
 در ماه مه سال گذشته دادگاهی در ایالت ماساچوست آمریکا حکم داد که اکسان‌موبیل بابت اتهامات مرتبط با دروغ‌گویی درباره گرمایش زمین و رابطه آن با سوخت‌های فسیلی باید محاکمه شود.
"
396,دانش,تغییرات اقلیمی؛ اروپا و مناطق قطبی بیشترین گرمایش را در سال ۲۰۲۲ داشتند,تغییرات اقلیمی |  محیط زیست |  علمی |  اروپا | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 بر اساس یک گزارش تحلیلی جدید، مناطق قطبی و اروپا در سال ۲۰۲۲ بیشترین آسیب را از گرمایش جهانی دیدند.
 داده‌های موسسه کوپرنیک، سرویس نظارت بر اقلیم اتحادیه اروپا، می‌گوید سال ۲۰۲۲ از لحاظ میانگین دما رتبه پنجم گرمترین سال را برای جهان داشته است.
 اروپا با افزایش دمایی بیش از دو برابر میانگین جهانی در سه دهه گذشته گرمترین تابستان خود را تجربه کرد، این افزایش سریعتر از هر قاره دیگری بوده است.
 هشت سال گذشته هم در حال حاضر گرمترین هشت سال ثبت شده است.
 دانشمندان موسسه کوپرنیک می‌گویند که سال گذشته شاهد ادامه الگوی افزایش گرمای جهانی بودیم، روندی که اکنون به یک امر عادی تبدیل شده است.
 در حالی که پدیده آب‌وهوایی لانینیا برای سومین سال متوالی به خنک شدن اقیانوس‌ها کمک کرده است، دمای جهانی همچنان در سال ۲۰۲۲ تقریبا ۰/۳ درجه سانتیگراد بیشتر از دوره مرجع ۱۹۹۱-۲۰۲۰ بود.
 پژوهشگران می‌گویند این یعنی که سال گذشته نزدیک به ۱/۲ درجه سانتیگراد بالاتر از دوره ۱۸۵۰-۱۹۰۰ بود، دوره‌ای که به عنوان نقطه شروع صنعتی شدن جهانی در نظر گرفته شده است.
 اروپا و مناطق قطبی در بالاترین رتبه این گرمای شدید قرار داشتند.
 رکوردهای دما در بسیاری از کشورهای اروپای غربی از جمله بریتانیا شکسته شد، به طوری که موج گرمای تابستان و خشکسالی‌های شدید بسیاری از مناطق را دربرگرفت.
 حتی ماه اکتبر که معمولا در اروپا خنکتر است، حدود ۲ درجه سانتیگراد بالاتر از میانگین سال گذشته بود.
 اگرچه غرب قاره اروپا بسیار گرم بود، هوای در کشورهای شمالی و شرقی این قاره سردتر بود، به همین دلیل میانگین دما در کل سال از لحاظ رتبه دوم شد.
 سامانتا برگس، قائم‌مقام موسسه کوپرنیک گفت: «آنچه ما هم‌اکنون از سر می‌گذرانیم در واقع تغییر اقلیم است.»
 خانم برگس گفت: «موج گرمایی که در تابستان در اروپا دیدیم، بلکه همچنین در بهار و پاییز... بسیاری از مردم موج گرمایی را که در طول سال نو هم داشتیم فراموش نخواهند کرد. بنابراین ما نه تنها در تابستان، بلکه همچنین در بقیه فصول شاهد موج گرما هستیم.»
 در طول ۳۰ سال گذشته، دما در کشورهای اروپایی بیش از دو برابر میانگین جهانی افزایش یافته است.
 طبق گزارش موسسه کوپرنیک، اروپا بالاترین نرخ افزایش دما را در بین قاره‌های جهان داشته است.
 پژوهشگران می‌گویند، چندین عامل در این پدیده در اروپا دخیل هستند. مناطق خشکی سریعتر از دریاها گرم می‌شوند، بنابراین این امر منجر به گرمتر شدن قاره اروپا می‌شود.
 عامل دیگر نزدیکی این قاره به قطب شمال است که گرمایش آن تقریبا چهار برابر میانگین گرمایش جهانی است.
 سرعت گرمایش مناطق قطبی، بخشی به این دلیل است که یخ نور خورشید را بیشتر بازتاب می‌دهد و کمتر جذب می‌کند. هنگامی که یخ ذوب می‌شود، نواحی تیره‌تری از خشکی یا دریا نمایان می‌شود، و این منجر به افزایش جذب نور خورشید و در نتیجه گرم شدن آن می‌شود.
 علاوه بر اروپا، دوره‌های گرمایی چشمگیری هم در خاورمیانه و آسیای مرکزی و چین داشته‌ایم، همچنین شاهد بروز امواج گرمایی در پاکستان و بخش‌هایی از هند بوده‌ایم.
 دو منطقه قطبی بار دیگر در سال ۲۰۲۲ شاهد گرمای بی‌سابقه با افزایش دمای بیش از ۲ درجه سانتیگراد در برخی مناطق بود، که بالاتر از میانگین سال‌های ۱۹۹۱-۲۰۲۰ بود.
 در شمال‌غربی سیبری، دمای هوا به ۳ درجه سانتیگراد بالاتر از میانگین رسید.
 در وستوک در قطب جنوب، یخچال طبیعی مرکوری به منفی ۱۷/۷ درجه سانتیگراد رسید که گرمترین در تاریخ ۶۵ ساله ایستگاه هواشناسی است.
 مرکز گرینلند نیز دمایی را در ماه سپتامبر ثبت کرد که ۸ درجه سانتیگراد بالاتر از میانگین بود.
 با نگاهی به نقشه جهانی، هشت سال گذشته دما در همه نقاط بیش از ۱ درجه سانتیگراد بالاتر از میانگین بلندمدت بوده است.
 این رقم در حال نزدیک شدن به عبور از آستانه ۱/۵ درجه سانتیگراد است، مرزی کلیدی که در توافقنامه اقلیمی پاریس تعیین شده است.
 سامانتا برگس می‌گوید: «اگر یک تجزیه و تحلیل خطی نسبتا ساده از داده‌های گذشته انجام دهیم، و اگر به سطح فعلی انتشار گازهای گلخانه‌ای و سطح فعلی گرم شدن نگاه کنیم، در اوایل سال ۲۰۳۰ به آستانه ۱/۵ درجه سانتی‌گراد خواهیم رسید.»
 خانم برگس می‌گوید: «بنابراین ما زمان خیلی کم و محدودی داریم، همچنین میزان مجاز انتشار گازهای گلخانه‌ای هم بسیار کم و محدود است.»
 سال گذشته همچنین شاهد تاثیر چند رویدادهای شدید مرتبط با تغییر اقلیم بودیم؛ سیل در پاکستان احتمالا مخرب‌ترین آن و با تلفات جانی زیادی بود.
 در سراسر جهان، سطح گازهای گرم‌کننده نیز بالا رفته، از جمله متان که بیش از میانگین سال‌های اخیر افزایش داشته است.
 یکی دیگر از دلایل نگرانی، تولید کربن ناشی از آتش‌سوزی‌های جنگلی است؛ فرانسه، آلمان، اسپانیا و اسلوونی همگی بالاترین میزان انتشار کربن ناشی از آتش‌سوزی‌های تابستانی خود را در ۲۰ سال گذشته تجربه کرده‌اند.
 اطلاعات و بینش بیشتر در مورد وضعیت اقلیمی در سال ۲۰۲۲ در اواخر این هفته ارائه خواهد شد، پس از آن که شمار دیگری از موسسات هواشناسی داده‌های خود را گزارش بدهند.
"
397,دانش,شهروند لندنی معمای ۲۰هزار سالهٔ نقاشی‌های عصر یخ‌بندان را کشف کرد,علمی |  تاریخ |  باستان شناسی | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 نیکدار(کسی که به مرمت و نگهداری آثار هنری و لوازم خانگی قدیمی می‌پردازد) اهل لندن مفتخر به کشف معمای مهمی برای درک دیوار‌نگاره‌ها و نقاشی‌های غار انسان‌های شکارگرــ گرد‌آور عصر یخ‌بندان شده است.
 بن بیکن، به تحلیل نشانه‌های ۲۰،۰۰۰ سالهٔ باقی‌مانده بر روی این نقاشی‌ها پرداخت و نتیجه گرفت که این نشانه‌ها به تقویم قمری مربوط می‌شوند.
 این پژوهش منجر به تشکیل تیم کارشناسی شد که ثابت کرد اروپایی‌های اولیه چرخه‌های زادآوری جانوران را با نشانه‌هایی در نگاره‌های خود ثبت می‌کردند.
 آقای بیکن می‌گوید اولین بار که دریافتم انسان‌های شکارگرــ گرد‌آور از این نشانه‌های چه قصد و منظوری داشته‌اند برایم رویدادی «سوررئال» یا فرا‌واقعی بود.
 نگاره‌های جانورانی مانند گوزن شمالی، ماهی و گاو بر دیوار غار‌ها در سراسر اروپا پیدا شده است.
 باستان‌شناسان از معنای نقطه‌ها و علائم دیگر موجود بر روی این نگاره‌ها سر‌در‌نمی‌آوردند. آقای بیکن تصمیم گرفت تا راز آن را در‌یابد.
 او ساعات طولانی در اینترنت و کتابخانهٔ بریتانیا به بررسی تصاویر دیوار‌نگاره‌های غار‌ها پرداخت و «تا می‌توانست داده‌های بیشتری گرد‌آوری کرد و در میان همه آنها در پی الگو‌های تکرار‌شونده بود».
 یکی از موارد مشخصی که در نظر داشت نشانه «Y» در نگاره‌ها بود که به نظر او نشانه و نمادی برای «زایش» بود چون نشان می‌داد که یک خط از میان دو خط دیگر روئیده است.
 با ادامه و گستردگی تحقیقاتش دوستان و دانشورانی هم به این کار علاقمند شدند. آنها او را تشویق کردند که به پژوهش‌های خود ادامه دهد هر‌چند آقای بیکن «آدم گوشه‌گیر و توداری بود».
 او با تیمی متشکل از یک استاد از دانشگاه دورهام و استاد دیگری از کالج دانشگاهی لندن شروع به همکاری کرد و با بررسی و مشاهدهٔ چرخه‌های زادآوری جانوران امروزی دریافتند که تعدادی از نشانه‌های موجود بر روی دیوار‌نگاره‌های غار‌ها ثبت زمان جفت‌گیری و دوران زادآوری جانوران بر مبنای تقویم قمری است.   
 یافته‌های این گروه در مجلهٔ باستان‌شناسی کمبریج منتشر شد. پروفسور پاول پیتیت از دانشگاه دورهام می‌گوید: «خوشحال است وقتی آقای بیکن با او تماس گرفت این موضوع را جدی گرفته است».
 «نتایج نشان می‌دهد که شکارگران ــ گرد‌آوران عصر یخ‌بندان اولین گروه از انسان‌ها بودند که از تقویم سیستماتیک استفاده می‌کردند و با نشانه‌هایی اطلاعات مهم رویداد‌های زیست‌محیطی را در این تقویم ثبت می‌کردند». 
 او در ادامه می‌گوید: «با چنین بررسی‌هایی می‌توانیم نشان دهیم که این انسان‌ها که میراثی از هنرهای ماندگار در غار لاسکو در فرانسه و غار آلتامیرا در اسپانیا به جای گذاشتند، همچنین یکی از اولین نشانه‌های زمان‌سنجی را نیز برای ما به یادگار گذاشتند  که امروزه در میان ما انسان‌ها رواج پیدا کرده است».
 آقای بیکن می‌گوید: «نیاکان ما بیش از آنچه تصور می‌کنیم شبیه ما بوده‌اند. این انسان‌ها شاید چندین هزار سال از ما فاصله داشته باشند اما ناگهان با آنها احساس نزدیکی می‌کنیم».
"
398,دانش,توصیه‌نامه جدید در آمریکا برای چاقی افراطی در کودکان: دارو یا جراحی,علمی |  رژیم غذایی |  بهداشت و درمان | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 براساس دستورالعمل جدید آکادمی پزشکان متخصص کودک در آمریکا، چاقی افراطی در کودکان باید از ابتدا از جمله با دارو یا جراحی مورد درمان قرار بگیرد.
 این اولین دستورالعملی است که آکادمی پزشکان متخصص کودک این کشور در ۱۵ سال گذشته درباره چاقی کودکان منتشر کرده است.
 در این گزارش هشدار داده شده که اقدام دیرهنگام در این موارد ممکن است به بیماری و مشکلات جسمی مزمن و ادامه دارد در حیات کودک بیانجامد.
 نزدیک به ۱۵ میلیون کودک در آمریکا دچار چاقی افراطی هستند.
 چاقی در کودکان به میزان قابل توجهی به دیابت دو و فشار خون بالا منجر می‌شود.
 براساس توصیه‌نامه جدید این آکادمی اولین گام در مقابله با چاقی افراطی در کودکان باید تغییر در رفتار و سبک زندگی باشد اما در عین حال بر درمان به موقع نیز تاکید شده است. این توصیه نامه برای اولین بار پیشنهاد می‌کند که می‌توان دست کم از ۱۳ سالگی از دارو و یا جراحی‌های مخصوص کاهش وزن استفاده کرد.
 دکتر ایهوما انلی، یکی از نویسندگان این توصیه‌نامه به خبرگزاری آسوشیتدپرس گفته است: «ما شاهد ادامه افزایش وزن و احتمال چاقی افراطی در سن بالاتر هستیم.»
 این توصیه‌نامه پزشکان را تشویق می‌کند که به چاقی افراطی به عنوان یک بیماری بیولوژیکی نگاه کنند و نه مشکلی در سبک زندگی چرا که تحقیقات نشان داده که ژنتیک و هورمون بر وزن تاثیر می‌گذارند.
 در عین حال رویکردی جامع در درمان را توصیه می‌کند که دارو و جراحی زمانی به کار بروند که درمان‌های جدی و متمرکز رفتاری مثل تغییر سبک زندگی موثر واقع نشود.
 چندین داروی ضدچاقی در آمریکا در دسترس است. از جمله دارویی به نام وگوی که یک تزریق هفتگی است و برای استفاده کودکان بالای ۱۲ سال تایید شده است.
 بر اساس نتایج تحقیقات، این دارو توانسته به طور متوسط شاخص توده بدنی نوجوانان را ۱۶ درصد کاهش دهد.
 با وجود این پزشکان می‌گویند دسترسی به این دارو ممکن است به دلیل قیمت بالا و عدم تمایل بیمه‌های درمانی برای پرداخت آن انتخاب دشواری باشد.
 برخی از دیگر داروهای مقابله با چاقی نیز به دلیل تقاضای بالا در آمریکا کمیاب است.
 به گفته مرکز مقابله و پیشگیری از بیماری‌ها - سی دی سی - در یک دهه و نیم گذشته نرخ چاقی افراطی در کودکان مرتبا رشد داشته و از ۱۷ درصد به ۲۰ درصد رسیده است.
 آمریکا نسبت به سایر بخش٬‌های آمریکای شمالی و اروپا نرخ بالاتری از چاقی افراطی میان کودکان دارد.
 البته نرخ چاقی افراطی کودکان در سراسر جهان رو به افزایش است.
 بر اساس تحقیقی در سال ۲۰۱۶، ۱۲۴ میلیون کودک و نوجوان چاق افراطی در این سال در جهان زندگی می‌کردند. این آمار در سال ۱۹۷۵ تنها ۱۱ میلیون کودک و نوجوان در جهان بوده است.
"
399,دانش,سازمان ملل از قابل مرمت بودن لایه اوزون خبر داد,تغییرات اقلیمی |  محیط زیست |  علمی | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 سازمان ملل متحد می‌گوید اقدامات جامعه انسانی در جهان برای نجات لایه ازون موثر واقع شده و می‌توان به مرمت کامل آن در چند دهه امیدوار بود.
 این نهاد بین المللی بر اساس نتیجه مطالعه گسترده‌ای در این زمینه می‌گوید توافق بین‌المللی که در سال ۱۹۸۷ برای ممنوعیت استفاده از مواد شیمیایی مخرب برای لایه اوزون تصویب شد تا کنون موفق بوده است.
 لایه اوزون بخشی از آتمسفر زمین است که بخش قابل توجهی از اشعه مضر ماوراء بنفش را در خود جذب می‌کند و مانع آسیب دیدن جانداران روی زمین بر اثر این اشعه می‌شود.
 اشعه ماوراء بنفش می‌تواند به دی‌ان‌ای جانداران آسیب بزند، سوختگی ایجاد کند و از این طریق در دراز مدت به سرطان پوست بیانجامد.
 لایه ازون در دهه هفتاد رو به ضعیف شدن رفت و در آن زمان دانشمندان عامل اصلی آن را وجود گاز‌های سی.اف.سی اعلام کردند که اغلب در قوطی‌های اسپری، یخچال‌ها، برخی عایق‌ها و خنک‌کننده‌ها به کار می‌رود.
 در سال ۱۹۸۵ یک حفره بزرگ در لایه اوزون کشف شد و دو سال بعد با تصویب پروتکل مونترآل ۴۶ کشور متعهد شدند که استفاده از این گازهای مضر را تدریجا به صفر برسانند.
 این توافق بعدها به یکی از پیمان‌های سازمان ملل تبدیل شد که در نتیجه آن تولید و استفاده گازهای مضر ۹۹ درصد کاهش یافته است .
 حفره قطبی در لایه اوزون تا سال ۲۰۰۰ به بزرگ شدن ادامه داد و از آن پس تدریجا کوچک‌تر شد.
 حالا گزارشی که توسط سازمان ملل متحد آمریکا و اروپا تهیه شده نشان می‌دهد که پروتکل مونترآل آنطور که امید می‌رفت موثر بوده است.
 در این گزارش آمده اگر سیاست‌های فعلی برجا بمانند لایه اوزون ظرف دو دهه کاملا مرمت خواهد شد.
 اگرچه تحلیل رفتن لایه اوزون خطرناک است، دلیل اصلی تغییرات اقلیمی محسوب نمی‌شود.
 با این‌حال گزارش تازه سازمان ملل متحد می‌گوید نجات لایه اوزون تاثیر قابل توجهی نیز بر روی گرمایش زمین داشته چرا که بسیاری از گازهای مخربی که ممنوع شده‌اند در دسته گازهای گلخانه‌ای نیز بوده‌اند.
 اگرچه این گزارش عموما گزارشی مثبت و امیدوارکننده خوانده شده، نویسندگان آن همچنان هشدار داده‌اند که ادامه روند بهبود و مرمت لایه اوزون لزوما ضمانت شده نیست.
 مثلا در این گزارش آمده پیشنهاد محدود کردن گرمایش زمین با فرستادن میلیون‌ها تن دی‌اکسید سولفور به لایه‌های بالایی اتمسفر می‌تواند پیشرفت‌های حاصل شده در این زمینه را معکوس کند.
"
400,دانش,آمریکا اولین واکسن زنبورعسل جهان را تایید کرد,علمی |  حیوانات | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 ایالات‌متحده آمریکا، برای اولین بار در جهان استفاده از یک واکسن را برای زنبورهای عسل تایید کرده است.
 این واکسن برای جلوگیری از تلفات ناشی از بیماری «زنبورمرگی» آمریکایی ساخته شده است، یک بیماری باکتریایی که با حمله به نوزاد زنبورعسل باعث تضعیف کلونی‌ها می‌شود.
 بنا به گزارش شرکت فناوری زیستی که این واکسن را در دست تولید دارد، وزارت کشاورزی آمریکا مجوز مشروط این واکسن را در هفته جاری تایید کرده است.
 زنبورها با گرده‌افشانی‌شان در بسیاری از وجوه زیست‌بوم نقش مهمی دارند و کاهش جمعیت آنها نگرانی‌هایی را درباره آثار منفی بر رشد و تکثیر طبیعی گیاهان ایجاد کرده است.
 آنت کلایزر، مدیرعامل سازمان بهداشت و سلامت حیوانات «دیلن» طی بیانیه‌ای گفت این واکسن می‌تواند «پیشرفتی بزرگ برای حفاظت از زنبورهای عسل» باشد.
 این واکسن با وارد کردن یک سویه غیرفعال از باکتری در «ژله سلطنتی» که ملکه از آن تغذیه می‌کند، عمل کرده و باعث می‌شود نوزادها مصونیت پیدا می‌کنند.
 بنا به گزارش وزارت کشاورزی آمریکا، این کشور از سال ۲۰۰۶ دچار کاهش سالانه کلونی‌های زنبورعسل بوده است.
 این وزارتخانه می‌گوید عوامل زیادی که گاهی با هم همپوشانی دارند، سلامت زنبور عسل را تهدید می‌کنند، از جمله انگل‌ها، آفات و بیماری‌های گوناگون. همچنین پدیده‌ای به نام «نابهنجاری فروپاشی کلونی» زمانی رخ می‌دهد که زنبورهای کارگر، کندو را رها و ملکه را ترک می‌کنند.
 بنا به‌گزارش سازمان غذا و کشاورزی سازمان ملل متحد گرده‌افشان‌هایی مانند زنبورها، پرندگان و خفاش‌ها در تولید حدود یک سوم محصولات کشاورزی جهان نقش دارند.
 بیماری زنبورمرگی آمریکایی چالشی برای زنبورداران است چراکه بسیار مسری است و درمانی ندارد. تنها روش درمانی سوزاندن کلونی زنبورهای آلوده همراه با کندوها و وسایل و استفاده از آنتی‌بیونیک برای درمان کلونی‌های همسایه است.
 به‌گزارش سازمان بهداشت و سلامت حیوانات « دیلن»، واکسن جدید یک سویه غیرفعال از باکتری‌ای دارد که منشاء بیماری زنبورمرگی، «پانی‌باسیلوس لارو» در آمریکا است.
 این شرکت فناوری زیستی که تخصصش در بهداشت حشرات و ایمن‌سازی است می‌گوید باکتری‌ از طریق ژله سلطنتی وارد می‌شود، این ماده‌ای مغذی است که که زنبورهای کارگر با آن ملکه را تغذیه می‌کنند. ملکه پس از هضم غذا مقداری از واکسن را در تخمدان‌هایش حفظ می‌کند.
 این شرکت می‌گوید که این واکسن به نوزاد زنبور در برابر این بیماری مصونیت می‌دهد و تلفات ناشی از این بیماری را کاهش می‌دهد.
 ترور تاوزر، عضو هیات مدیره انجمن زنبورداران ایالت کالیفرنیا طی بیانیه‌ای گفت این واکسن جدید می‌تواند نشانه «گامی مهیج و رو به جلو برای زنبورداران» باشد.
 او گفت: «اگر بتوانیم ازعفونت در کندوهایمان پیشگیری کنیم، از درمان‌های پرهزینه می‌توان اجتناب کرد و انرژی خود را بر سایر عوامل مهم برای حفظ و سلامتی زنبورهایمان بگذاریم.»
 سازمان «دیلن» قصد دارد واکسن را «به صورت محدود» بین زنبورداران تجاری پخش کند و گفت که احتمالاً سال جاری این واکسن جهت خرید در آمریکا در دسترس قرار خواهد گرفت.  
"
401,دانش,سوگیری مرگبار در علم ناعادلانه روی زنان و رنگین پوستان اثر می‌گذارد,سلامت مردان |  علمی |  زنان |  مردان |  سلامت زنان | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 ما به علم به چشم نتیجه‌گیری عینی و واقعی مبتنی بر تحقیقات، آزمایشات و آمار نگاه می‌کنیم. ولی آزمایش‌های علمی توسط انسان‌ها طراحی می‌شوند که سوبژکتیو هستند.
 دکتر لیلیان هانت، رئیس برابری، تنوع و شمول سازمان خیریه سلامت جهانی ولکام تراست است. به گفته او این امر منجر به «سوگیری پایدار» در علم شده که پیامدهای حقیقی برای افراد دارد. در اینجا نگاهی می‌اندازیم به چگونگی تاثیر سوگیری در علم روی شما، بسته به اینکه از چه جنسیت، نژادی باشید یا محل زندگیتان کجا باشد.
 تحقیقات نشان می‌دهد مردان بیشتر از زنان دچار تصادف رانندگی می‌شوند. ولی بر اساس یک مطالعه اخیر در بریتانیا، در این نوع اتفاقات احتمال گیر افتادن زنان در خودرو بیشتر است.
 پزشکان در بیمارستان پلیموث داده‌های بیش از ۷۰ هزار بازمانده سوانح رانندگی که بین سال‌های ۲۰۱۲ تا ۲۰۱۹ در مراکز خدمات رسانی اورژانس به مصدومان حوادث در بریتانیا بستری شده بودند را تجزیه و تحلیل کردند.
 با اینکه تعداد تصادفات در مردان بیشتر بود، ولی آنها دیدند که زنان در ۱۶ درصد موارد داخل خودرو گیر افتاده بودند که این در مردان ۹ درصد بود. دکتر لورن ویکز، یکی از نویسندگان این مطالعه، گفت بخشی از مشکل به این دلیل است که آدمک‌هایی که در این آزمایش‌های ایمنی خودرو از آنها استفاده می‌شود، هنوز در ابعاد مردانه ساخته می‌شوند و بدن زنان در نظر گرفته نمی‌شود.
 خانم دکتر ویکز گفت: «به عنوان مثال، میزان آسیب دیدگی لگن در زنان بسیار بیشتر است، و اگر لگن شما شکسته شود، سخت‌تر می‌توانید خودتان را از ماشین بیرون بکشید. ما می‌دانیم که لگن زنان ، حتی با در نظر گرفتن قد و وزن، بسیار پهن‌تر از لگن مردان است، آدمک‌های آزمایش تصادف که برای شبیه‌سازی تصادفات استفاده می‌شوند، بیشتر مانند یک دختر ۱۲ ساله پیش از بلوغ هستند تا یک زن بالغ».
 در سراسر دنیا مدتهاست کتاب‌های درسی که برای آموزش بیماری‌های پوستی به دانشجویان پزشکی استفاده می‌شوند، رنگین پوستان را نادیده می‌گیرند.
 مالون موکوند آنچنان از این موضوع ناامید شده بود که در سال ۲۰۲۰ یک کتاب راهنمای بالینی در افراد سیاهپوست و قهوه‌ای پوست به نام «حواست به شکاف باشه» تنظیم کرد. در آن زمان، این دانشجوی سیاهپوست رشته پزشکی در بریتانیا در توییتی نوشت: «در حال حاضر یک سوگیری برای سفیدپوستان در آموزش پزشکی وجود دارد که من و دیگران را بیزار می‌کند. حیاتی است که ما به عنوان متخصصان پزشکی آینده از این تفاوت‌ها آگاه باشیم تا به مراقبت از بیماران لطمه‌ای وارد نشود».
 همینطور تکنولوژی که به صورت گسترده در انجام تحقیقات مغزی مورد استفاده قرار می‌گیرد، با موی بافته، پیچ‌خوردگی و موی زبر به خوبی کار نمی‌کند، که این هم به ضرر افراد آفریقایی تبار تبعیض قائل می‌شود.
 دانشمندان در آزمایشگاه گروور در دانشگاه کالیفرنیا، تکنیکی جدید برای مقابله با این معضل درست کرده‌اند. ولی این نمونه‌ها فقط در چند سال اخیر به وجود آمده‌اند.
 ایجاد تغییر با ساخت اولین نمونه مدل آناتومیک زنان
 دانشجویان آناتومی با نگاه کردن به مدل‌های کامپیوتری سه بعدی به یادگیری بدن زنان بر اساس فیزیک مردان سفیدپوست ادامه می‌دهند. شرکت الزویر، ناشر مجلات علمی در تلاش بوده تغییری ایجاد کند و در آوریل ۲۰۲۲ اولین مدل آناتومیک سه بعدی زنان را منتشر کرد.
 این مدل جدید در دانشگاه برایتون و ساسکس مورد استفاده قرار گرفت. کلر اسمیت، استاد آناتومی در دانشکده پزشکی این دانشگاه گفت: «پیش از این، همیشه آموزش آناتومی بر اساس فرم مردانه بوده و بعد تفاوت‌ها در زنان مانند یک مکمل عجیب به آن اضافه می‌شد. اسکلت زنان در حالت طبیعی کمی باریک‌تر است. دیدن تمام جزییات بسیار پیچیده لگن زنان شگفت‌انگیز است. این فقط یک رحم نیست که در لگن مرد گیر کرده است».
 یاسمین، دانشجوی پزشکی، گفت این مدل جدید «تفاوت بزرگی بوجود آورده، چون زنان فقط مردان کوچکی نیستند که توسط کتاب‌های درسی معمولا نشان داده می‌شوند».
 دکتر هانت استدلال می‌کند که دلیل برای این سوگیری در علم که روی زنان به صورت ناعادلانه تاثیر می‌گذارد، این است که «سلامت خانم‌ها به صورت مداوم با کمبود بودجه مواجه بوده و مورد مطالعه قرار نگرفته است». آنها توضیح می‌دهند: «تحقیقات زیادی درباره مشکلات سلامتی زنان ، حاملگی و زایمان و سلامت قاعدگی باید انجام شود، موضوعاتی که مدتهاست نادیده گرفته شده‌اند».
 آنها بر این عقیده هستند که دلایل آن قدرت و پول است. «اساسا به این بستگی دارد که چه کسی تحقیقات را کنترل می‌کند و چه کسی پول انجام این کارها را دارد. بنابراین به نظر آنها الویت‌ها کدام هستند؟».
 دکتر هانت استدلال می‌کند که همه‌گیری جهانی کووید نمونه‌ای بود که نشان داد چگونه علم تولید شده در فقط چند کشور، روی تصمیمات همه دولت ها تاثیر می‌گذارد. تصمیمات سیاستی در همه جا، با منافع و هزینه‌های متفاوت تعمیم یافته و اعمال می‌شود. Weird یک کلمه مخفف است که در بحث برای اشاره به جوامع غربی، تحصیل‌کرده، صنعتی، ثروتمند و دموکراتیک از آن استفاده می‌شود. اینها کمتر از ۱۲ درصد جمعیت جهان را تشکیل داده، ولی شامل ۸۰ درصد از شرکت‌کنندگان در مطالعات علمی هستند.
 دکتر هانت می‌گوید: «اینها کشورهایی هستند که پول برای سرمایه‌گذاری در تحقیقات را دارند و اغلب برنامه‌های تحقیقاتی را هدایت می‌کنند و تصمیم می‌گیرند چه چیزی مهم است و باید روی چه موضوعی مطالعه انجام شود و چه چیزی باید در اول فهرست قرار گیرد. تصمیمات سیاستی دائما بر اساس این است که شما یک فرد از نوع خاص هستید. اگر نوع خاصی از سلامتی را دارید، شاید دوری از یکدیگر یا فقط استفاده از ماسک برایتان مناسب باشد. اما افرادی که سلامت شرایط سلامتی دیگری دارند، این برایشان مناسب نبود. ایده در خانه ماندن ممکن است برای برخی افراد مناسب باشد. ولی افرادی که خانواده ناسالم داشتند و با مشکلاتی در خانه مواجه بودند یا درفضای کوچک زندگی می‌کردند، این احتمالا اوضاع را بدتر می‌کند. به همین دلیل، تمام توصیه‌های سیاستی، این تصمیمات، این ایده‌ها باید از تحقیقاتی نشات گرفته شود که شامل همه افراد شود. در غیر اینصورت اینها به گروه کوچکی از مردم کمک کرده و به افراد بیشتری صدمه می‌زنند.»
 به‌علاوه، نیازهای حمل و نقل و ذخیره سازی برای بعضی از واکسن‌های پیشرفته‌تر mRNA، که باید در دمای بسیار پایین نگهداری شوند، چالش‌های زیادی در تلاش برای جهانی کردن علم بوجود آورد. دکتر هانت می‌گوید: «اینجا بود که ما با مشکلاتی در مورد اینکه آیا خود واکسن‌ها به مدت کافی در دمای مناسب نگه داشته شدند، و اینها چگونه می‌توانند به جوامع برسند مواجه شدیم. اگر تحقیقات واکسن را در آن جامعه، در آن مکان جغرافیایی انجام می‌دادید، از قبل به آن مساله رسیدگی می‌کردید».
 دکتر هانت در نهایت می‌گوید مشکل سوگیری در علم، خواه تعصبات جنسیتی، نژادی یا طبقاتی باشد، مستلزم آن است که برای «دموکراتیک کردن» علم تلاش بیشتری انجام دهیم. یک روش تشویق و توانمدسازی محققان مشتاق از پیشینه‌های مختلف برای دانشمند شدن است.
 دکتر هانت می‌گوید: «شما همیشه تجربیات خود را ارائه می‌کنید و به آنچه که به نظرتان اهمیت دارد اولویت می‌دهید، این روی نحوه درک شما تاثیر می‌گذارد. شما نمی‌توانید این موارد طبیعی را به زور اعمال کنید، به همین دلیل باید افراد مختلف را درگیر تحقیقات کنید تا از این راه ایده‌های جدید به دست بیاورید». او می‌گوید راه دیگر برای «دموکراتیک کردن علم» معین کردن تامین مالی مشروط به برآورده شدن الزامات تنوع است. نهادهای علمی ملی در چندین کشور این کار را انجام می‌دهند. ولی نتیجه «به شدت مخلوط » است.
 «سازگاری بسیار کمی در سطح جهانی درباره روش صحیح انجام این کار وجود دارد. ما در حال حاضر شاهد هستیم که این موضوع بیشتر مورد توجه قرار می‌گیرد».
 دکتر هانت اعتقاد دارد که صنعت برای مبارزه با موضوع سوگیری در علم باید یک گام به عقب بردارد. «چندین دهه یا حتی صدها سال است که ما چنین کارهایی را انجام داده ایم. (ولی) آیا برای همه مفید بوده است؟ اگر نه، باید همه با هم آن را تغییر دهیم».
"
402,دانش,۹ رویداد بی‌سابقه در سال ۲۰۲۲,واکسن |  علمی |  ورزش |  فضا | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 در سال ۲۰۲۲ رویداد‌های بی‌سابقهٔ متعددی اتفاق افتاده که همه آنها روی سیارهٔ زمین نبودند.
 از میان ""رکورد ضرب اعداد"" تا سفر در زمان، در اینجا به چند مورد از رویداد‌های چشمگیر سال ۲۰۲۲ می‌پردازیم.
 سازمان فضایی ناسا ۲۸ دسامبر توانست با ایجاد برخورد عمدی یک فضا‌پیما با یک سیارک با موفقیت مسیر آن را تغییر دهد. هدف این ماموریت آزمودن امکان دفاع از زمین در برابر اجرامی است که ممکن است آن را تهدید کنند. آنها به این هدف دست یافتند.
 در نتیجهٔ پژوهشی که ماه مارس گذشته در مجلهٔ محیط‌زیست جهانی منتشر شد در بیش از ٪۸۰ نمونه‌های خون افراد میکرو‌پلاستیک یافته شده است.
 میکرو‌پلاستیک‌ها قطعات ریزی از پلاستیک هستند که کمتر از ۵ میلی‌متر طول دارند. این ذرات از قطعات بزرگ پلاستیک در خاک یا آب دریا‌ها یا محیط‌زیست آلوده به‌وجود می‌آیند.
 اثر میکرو‌پلاستیک‌ها در بدن ما هنوز ناشناخته است اما پژوهشگران می‌گویند به نتایجی دست یافته‌اند که میکرو‌پلاستیک‌ها باعث آسیب به سلول‌های انسان می‌شوند.
 جام جهانی فیفا مردان در سال ۲۰۲۲ با چند رویداد بی‌سابقه در تاریخ ثبت شد.
 اول اینکه این دوره از مسابقات اولین دوره مسابقاتی بود که در کشوری عربی و مسلمان، قطر برگزار شد.
 برای نخستین بار در تاریخ جام جهانی تیم داوری یک بازی فوتبال مردان در داخل زمین همگی زن بودند. در بازی آلمان و کاستاریکا، استفانی فراپار، اولین زنی بود که یک دیدار جام جهانی را قضاوت کرد. در بازی آلمان با کاستاریکا، نوزا بک از برزیل و کارن دیاز مدینا از مکزیک کمک داورهای مسابقه بودند.
 رویداد بی‌سابقهٔ دیگر دستیابی تیم مراکش به مرحلهٔ نیمه‌نهایی جام جهانی بود که بهترین نتیجه برای یک تیم آفریقایی (و عرب) بود.
 و از نقطه‌عطف‌های مهم دیگر این بود که در جام جهانی ۲۰۲۲ قطر سرانجام لیونل مسی توانست پس از پنج بار تلاش عنوان قهرمانی جام جهانی را کسب کند.
 ۱۵ نوامبر ۲۰۲۲، تاریخی است که به گزارش سازمان ملل برای اولین بار جمعیت جهان از مرز هشت میلیارد نفر گذشت.
 به گفتهٔ سازمان ملل:""این رشد بی‌سابقه به دلیل افزایش تدریجی طول عمر انسان‌ها بر اثر پیشرفت‌هایی در عرصهٔ سلامت عمومی، تغذیه، بهداشت فردی و پزشکی است. هم‌چنین به دلیل میزان زادآوری بالا و مداوم در برخی از کشور‌های جهان است"".
 هر‌چند سازمان ملل اعلام کرده است که فقط ۱۲ سال طول کشیده است که جمعیت جهان از هفت میلیارد به هشت میلیارد برسد اما حدود ۱۵ سال طول خواهد کشید که دوباره یک میلیارد به جمعیت جهان اضافه شود چون میزان زاد‌و‌ولد در جهان کند‌تر شده است.
 در ماه سپتامبر پژوهشگران دانشگاه آکسفورد اعلام کردند که واکسنی برای مالاریا تولید کرده‌اند که می‌تواند جهان را دگرگون کند. این واکسن که انتظار می‌رود سال آینده عرضه شود در آزمایشات انجام شده تا ٪۸۰ در برابر این بیماری مرگبار مؤثر است. این بیماری سالانه ۴۰۰ هزار نفر را می‌کشد. دانشمندان اعلام کرده‌اند که این واکسن ارزان خواهد بود.
 مالاریا یکی از دلایل اصلی مرگ‌ومیر کودکان در جهان است و تولید واکسن در برابر آن کار دشواری است چون انگلی که باعث بروز این بیماری می‌شود پیچیده و دشوار‌یاب است. این انگل به‌طور مداوم در بدن حرکت می‌کند و تغییر شکل می‌دهد که ایمن‌سازی در برابر آن را دشوار می‌کند.
 تیموتی لدوک، اسکیت‌باز مشهور آمریکایی اولین فرد با هویت جنسی غیر‌باینری یا غیر‌دو‌گانه بود که در مسابقات المپیک زمستانی ماه فوریه در پکن شرکت کرد.
 لدوک موفق به کسب مدال نشد و در مسابقات دو‌نفره در کنار اشلی کین به مقام هفتم رسید اما اثر ماندگاری بر سراسر جهان گذاشت.
 در سال ۲۰۲۲ تلسکوپ جیمز وب سرخط خبرها را از آن خود کرد. از شروع کار خود در ماه ژوئیه تصاویر شگفت‌آوری از کیهان ارسال کرده است.
 یکی از این تصاویر عمیق‌ترین عکس از کیهان بوده است که کهکشان JADES-GS-z13-0 را نشان می‌دهد، کهکشانی با قدمت بیش از ۱۳ میلیارد سال که قدمت آن به ""روزهای آغازین"" پس از انفجار بزرگ یا بیگ‌بنگ می‌رسد.
 آنچه در تصویر به صورت لکه‌ای کم‌رنگ دیده می‌شود ""دورترین کهکشان"" است که تا امروز تائید شده است.
 بریتانیا در زمینهٔ نخست‌وزیر در سال ۲۰۲۲ رکوردار بود، لیز تراس، با ۴۵ روز کوتاه‌ترین دورهٔ نخست‌وزیری در بریتانیا را رقم زد. نقطه‌عطف بعدی و بهتر را جانشین او رقم زد: ریشی سوناک اولین رنگین‌پوستی بود که در ۲۵ اکتبر به مقام نخست‌وزیری بریتانیا رسید.
 دانشمندان در ماه ژوئن از کشف بزرگ‌ترین باکتری جهان خبر دادند. برای دیدن تیومارگاریتا مگنیفیکا نیازی به میکروسکوپ ندارید، این موجود زنده که به‌تازگی کشف شده است به اندازهٔ مژهٔ چشم انسان است. حدود ۱ سانتی‌متر طول دارد و ۵۰ برابر بزرگ‌تر از بزرگ‌ترین باکتری‌های شناخته شده است و اولین باکتری که با چشم غیر‌مسلح می‌توان آن را دید.
"
403,دانش,مأموريت‌های فضایی در سال ۲۰۲۳,علمی |  فضا | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 در سال ۲۰۲۳، روسیه، هند و سازمان فضایی اروپا مأموریت‌هایی را به مقصد ماه و تا اعماق بیشتری در فضا راه‌اندازی خواهند کرد.
 اين پرتاب‌ها پس از مأموریت آرتمیس ۱ ناسا رخ می‌دهند که اخیرا مدار ماه را با استفاده از فضاپیمایی که برای باز گرداندن انسان به سطح ماه طراحی شده بود، طی کرد.
 هند در نظر دارد که مأموریت چاندرایان ۳ را در ژوئن ۲۰۲۳ به سوی ماه انجام دهد و یک واحد فرود و پيمايشگر روباتیک را برای کاوش سطح ماه با خود ببرد. هند اولین بار در سال ۲۰۰۸ با چاندرایان ۱ به ماه رسید.
 روسیه در نظر دارد مأموریت لونا ۲۵ خود را در جولای سال ۲۰۲۳ انجام دهد تا کاوشگری را برای جمع‌آوری نمونه‌هایی از منطقه قطب جنوبی ماه به آنجا بفرستد.
 اسپيس‌اکس قصد دارد تا يوساکو مائه‌زاوا ميلیاردر ژاپنی و هشت مسافر دیگر را به سفر «ماه عزیز» گرداگرد ماه در اواخر سال ۲۰۲۳ ببرد. اين نخستین مأموريت فضاپیمای استارشیپ این شرکت است که قادر به حمل ۱۰۰ نفر است.
 ناسا، سازمان فضايی ایالات متحده آمریکا در نظر دارد مأموریت بعدی‌اش به سوی ماه را در سال ۲۰۲۴ با نام آرتميس ۲ انجام دهد که فضانوردان را به مدار ماه خواهد برد.
 سازمان فضايی آمریکا قرار است مأموریت آرتمیس ۳ را در سال ۲۰۲۵ یا ۲۰۲۶ انجام دهد که نخستین زن و اولین فرد رنگین‌پوست را به ماه خواهد برد.
 از زمان آخرین مأموریت‌های آپولوی ناسا در سال ۱۹۷۲ اين نخستین باری است که انسان‌ها بر سطح ماه قدم خواهند زد. ناسا گفته است که از فضاپیمای استارشیپ اسپیس‌اکس برای این مأموریت استفاده خواهد کرد.
 چین اعلام کرده است که به همراه روسیه قصد دارد پايگاهی مشترک در سطح ماه تا سال ۲۰۳۵ ایجاد کند ولی برای این طرح هیچ زمان‌بندی مشخصی ارایه نکرده است.
 به گفته دکتر مک‌داول، اخترشناس مرکز هاروارد-اسمیتسونین اخترفیزیک در آمریکا، هدف قدرت‌های فضایی از قبیل آمریکا، روسیه و چین این است که پایگاه‌هایی در سطح ماه برای زندگی کردن فضانوردان در آنجا ایجاد کند.
 او می‌گوید: «سفر به ماه گام اولیه‌ای برای سفر به مکان‌های ديگر مانند مریخ است. ماه جایی عالی برای آزمايش کردن فناوری‌های اعماق فضا است.»
 دکتر لوسیندا کینگ، مدیر پروژه فضایی دانشگاه پورتسموث می‌گوید همچنین پرتاب فضاپیمایی از سطح ماه به اعماق فضا نسبت به پرتاب آن از سطح زمین نیاز به سوخت کمتری دارد.
 او می‌افزاید یک منبع سوخت در سطح ماه کشف شده است.
 دکتر کینگ می‌گوید: «می‌دانیم که در قطب جنوبی ماه آب وجود دارد. اين آب را می‌توان به هيدروژن و اکسيژن فروشکست و از آن برای تجديد سوخت فضاپیما برای سفرهایی به مریخ و جاهای ديگر استفاده کرد.»
 «یک دلیل برای شتاب جهت بازگشت به سطح ماه وجود دارد - که از آب آنجا ادعای سهم کنند.»
 ناسا فضاپيمای سايکی خود را در تابستان سال ۲۰۲۳ برای کاوش سیارکی به نام ۱۶ سایکی پرتاب خواهد کرد که گمان می‌رود این سیارک بازمانده سیاره‌ای باشد که در نخستین روزهای شکل‌گیری منظومه شمسی پدید آمده باشد.
 آژانس فضایی اروپا (اِسا) که ۲۲ کشور اروپایی حامی آن هستند قصد دارد کاوشگر خود به نام «قمرهای منجمد مشتری» (JUICE) را در آوریل سال ۲۰۲۳ به فضا بفرستد.
 این کاوشگر به دنبال نشانه‌های حیات در آب يخ‌زده‌ای خواهد بود که گمان می‌رود زیر لایه‌های سه قمر مشتری - گانيمد، کالیستو و اروپا باشد.
 اما در اعتراض به حمله روسیه به اوکراین، اِسا ديگر از موشکی روسی برای قرار دادن تلسکوپ فضایی اقلیدس خود در مدار در سال آینده استفاده نخواهد کرد. به جای آن از موشک فالکون ۹ اسپيس‌اکس استفاده خواهد کرد.
 این سازمان همکاری با روسیه را در مأموریت اگزومارس (ExoMars) خود برای فرستادن مریخ‌نوردی به سطح مریخ متوقف کرده و پرتاب آن را تا سال ۲۰۲۸ به تعویق انداخته است.
 چین قصد دارد تلسکوپی به نام شونتیان را در دسامبر سال ۲۰۲۳ در مدار پایین زمین قرار دهد که نقشه‌ای از ستاره‌ها و سياه‌چاله‌های دوردست تهیه کند.
 چین تا هم‌اکنون کاوشگرها و مریخ‌نوردهای روباتیکی را در سطح ماه و مریخ فرود آورده است و يک ايستگاه تحقیقاتی علمی به اسم تيان‌گونگ در فضا قرار داده است.
 دکتر مک‌داول می‌گوید: «در سال‌های اخیر چشم‌اندازی برای بشریت پدید آمده است که به سوی مریخ و فراتر از آن می‌رود.»
 او می‌گوید به این دلیل است که کشورهایی مثل چین و هند در سال‌های اخیر در کنار آمریکا، روسيه و اروپا به قدرت‌های فضایی تبدیل شده‌اند.
 «دولت‌های آن‌ها فکر می‌کنند: اگر آينده قرار است چنین باشد، ما نمی‌خواهیم کشورمان عقب بماند.»
 بیشتر بخوانید:
"
404,دانش,معمای حیات در مریخ؛ یک نمونه‌ سنگ و خاک برای انتقال به زمین آماده شد,علمی |  ستاره شناسی |  فضا | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 مریخ‌نورد «پرسیویرنس» جمع آوری شواهدی را شروع کرده که ممکن است به این پرسش پاسخ دهد که آیا در مریخ حیات وجود دارد یا نه.
 این کاوشگر اولین نمونه‌های جمع آوری‌شده را روی سطح این سیاره رها کرده تا با کمک ماموریت‌های آینده به زمین بازگردانده شود.
 این لحظه مهمی در تلاش برای انتقال موادی از یک سیاره دیگر به زمین برای مطالعات آزمایشگاهی است.
 تصور می‌شود که فقط با بررسی نمونه‌های سنگ و خاک مریخ در زمین است که می‌توان به سوالات درباره احتمال وجود حیات در این سیاره پاسخ داد.
 کاوشگر بعد از زمین انداختن این نمونه - در لوله‌ای به اندازه انگشت دست - از آن عکس گرفت تا مطمئن شود درست روی سطح افتاده باشد.
 سازمان‌های فضایی آمریکا و اروپا قصد انتقال نمونه‌های جمع آوری شده به زمین در سال ۲۰۳۰ را دارند.
 البته نمونه‌هایی که نهایتا به زمین منتقل خواهد شد ممکن است شامل دسته‌ای که الان در نقطه‌ای به نام «تری فورکس» در گودال جِزیرو رها می‌شود نباشد. در واقع احتمال انتقالِ نمونه‌هایی بیشتر خواهد بود که پرسیویرنس در آن آینده جمع آوری خواهد کرد؛ زمانی که از لبه گودال بیرون رفته است.
 اما دانشمندان برای پرهیز از خطر از کار افتادن مریخ‌نورد و گیر افتادن نمونه‌ها در داخل آن، از حالا برای روز مبادا شروع به انداختن نمونه‌ها کرده‌اند.
 نمونه اولی که زمین انداخته شده حاوی سنگ‌های آتشفشانی یا آذرین ملقب به «مالای» است. سه نمونه دیگر از همین جنس به زودی رها خواهد شد. این نمونه‌ها به محققان کمک خواهد کرد قدمت گودال جزیرو و تاریخ زمین شناسی مریخ را تخمین بزنند.
 میناکشی وادهوا از دانشمندان ماموریت پرسیویرنس (Perseverance) گفت: «همچنین انواع سنگ‌های رسوبی وجود دارد که رکوردی از محیط‌های رسوبی مختلف مانند دلتای رودها یا بستر دریاچه‌های کهن را ضبط می‌کند. بعضی از این محیط‌ها ممکن است قابل زیست بوده باشند و شاید برخی از این سنگ‌ها حاوی شواهد حیات میکروبی در گذشته دور مریخ باشد.»
 این مریخ نورد به علاوه نمونه‌های خاک و اتمسفر مریخ و همچنین یک لوله مخصوص ثبت شرایط داخل کاوشگر را رها خواهد کرد.
 اگر بدترین سناریو یعنی مرگ پرسیویرنس اتفاق بیافتد، ماموریتی که برای جمع آوری این نمونه‌ها در سال ۲۰۳۰ به مریخ اعزام خواهد شد، مستقیما به سوی «تری فورکس» هدایت می شود.
 آن ماموریت حاوی دو پهپاد مجهز به پنجه‌هایی برای بلند کردن لوله‌ها و انتقال آنها به یک سیستم موشکی خواهد بود که قرار است بعد از فرود از سطح ماه به فضا پرتاب شوند تا به زمین برگردد.
 پرسیویرنس تاکنون از هر صخره ای که آن را حفاری کرده دو نمونه استخراج کرده است.
 کِیتی اِستَک مورگان معاون علمی پروژه می گوید: «هدف ما از برداشتن دو نمونه این است که یک لوله را زمین بیاندازیم و یک لوله را با کاوشگر حمل کنیم.»
 این بخش ماموریت یعنی رها کردن نمونه ها در «تری فورکس» تا ماه ژانویه کامل خواهد شد.
"
405,دانش,نویز قهوه‌ای یا نویز براون چیست؟,علمی | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 نوفه قهوه‌ای یا نویز براون چیست و چه تفاوتی با نوفهٔ سفید دارد و چگونه می‌تواند به افراد دچار اختلال کم‌توجهی ــ‌ بیش‌فعالی کمک کند؟
 نوفهٔ براون صدایی با فرکانس یا بسامد پایین شبیه صدای باران شدید یا آبشار است و این روزها محبوب و به‌ویژه در تیک‌تاک پر‌طرفدار شده است. این نویز یا نوفه چیست و چه کمکی به شنوندگان می‌کند؟
 تابه‌حال فکر کردید چرا صدای نم‌نم باران آرامش‌بخش است؟ یا تجربهٔ آرامش با صدای امواج دریا داشته‌اید؟
 در ماه‌های اخیر این اصوات و صدا‌های با بسامد پایین با استقبال و محبوبیت رو‌به‌رشدی در تیک‌تاک رو‌به‌رو بوده است و کاربران از فواید نوفه یا نویز براون یا قهوه‌ای می‌گویند و آن را به اشتراک می‌گذارند. نویز یا نوفه‌ای کمتر‌شناخته‌شده که هنوز پژوهش‌های چندانی در مورد آن انجام نشده و شبیه نوفه یا نویز سفید است.
 استقبال عمومی مردم از نوفهٔ براون یا قهوه‌ای به دلیل نیاز افراد برای گریز از پریشانی‌ها و سردر‌گمی‌های دنیای امروز و هم‌چنین افکار و ذهن در‌هم‌پیچیده و ناآرام خودشان است.
 نوفه براون به افراد کمک می‌کند تا تمرکز بیشتری داشته باشند و راحت‌تر به‌خواب بروند و حتی در بهبود و درمان اختلال‌های عصبی ـ رشدی مانند اختلال کم‌توجهی- بیش‌فعالی مؤثر است.
 این نوفه چگونه عمل می‌کند و دلیل محبوبیت آن چیست؟
 برخلاف نوفهٔ سفید که از ایستگاه‌های رادیویی و تلویزیونی که برنامه‌ای پخش نمی‌کنند به‌گوش می‌رسد و همهٔ فرکانس‌ یا بسامد قابل‌شنیدن گوش انسان را در‌بردارد، نوفهٔ براون بیشتر از اصوات با بسامد پایین قابل‌شنیدن برای گوش انسان تشکیل شده است.
 این نوفه در مقایسه با نوفهٔ سفید خش‌خش و اصوات سوت‌مانند کمتری دارد چون اصوات با بسامد‌های بالا در آن کمتر است.
 نوفه براون را در جهان اطراف و در فضای داخل هواپیما و در بسیاری از پدیده‌های طبیعی جهان می‌توانیم بشنویم.
 نوفهٔ یا نویز «براون» اشاره به رنگ قهوه‌ای ندارد بلکه اشاره به مفهوم فیزیکی «حرکت براونی» یا حرکت تصادفی ذرات غوطه‌ور در سیال دارد که برای اولین بار حدود ۲۰۰ سال پیش رابرت براون، گیاه‌شناس در سال ۱۸۲۷ به آن پی برد.
 نمودار تصویری امواج صوتی شبیه الگوی حرکت براونی هستند و به همین دلیل نوفه یا نویز براون نامیده می‌شوند. گاهی هم در مقیاس و تشبیه نوری آن را نوفه قرمز می‌نامند چون نور قرمز بسامد و طول موج کمتری نسبت به نور سفید دارد و نوفهٔ براون هم بسامد و طول موج کمتر و پایین‌تری نسبت به نوفه سفید دارد.
 دلیل محبوبیت نوفهٔ براون بیشتر به دلیل فعالیت‌های انجمن مبتلایان به کم‌توجهی ــ‌ بیش‌فعالی در شبکه‌های اجتماعی و استفاده از هشتگ #brownnoise بیش از ۸۶،۱ میلیون بار در تیک‌تاک است که کاربران فواید و اثرات این نوفه را به اشتراک گذاشته‌اند.
 دکتر الکس دیمیتریو، روان‌پزشک و متخصص اختلالات خواب می‌گوید: «افراد عادی و کسانی که دچار کم‌توجهی ــ‌ بیش‌فعالی نیستند با هر نوع صدایی حواس‌شان پرت می‌شود».
 دکتر دیمیتریو در پاسخ بی‌بی‌سی می‌گوید: «ذهن افراد مبتلا به کم‌توجهی ــ‌ بیش‌فعالی به طرز شگفت‌آوری در میان آشفتگی و نابسامانی یا تحت فشار بهتر عمل می‌کند».
 «باور بر این است که در مقایسه با شرایطی که سکوت مطلق برقرار باشد کمی نویز یا نوفه در پس‌زمینه میزان هشیاری مغز را افزایش می‌دهد و محرک فعالیت ذهنی است».
 او می‌گوید که افراد مبتلا به کم‌توجهی ــ‌ بیش‌فعالی نیاز به این میزان برانگیختگی ذهنی بیشتر دارند تا بتوانند فعالیت و مشارکت کنند. دربارهٔ نوفهٔ براون در مقایسه با نوفهٔ سفید پژوهش‌های کمتری انجام شده است اما پژوهش‌های اخیر نشان داده است که این نوفه برای افراد مبتلا به کم‌توجهی ــ‌ بیش‌فعالی مفید و مؤثر است.
 دکتر دیمیتریو معتقد است که نوفهٔ براوان دارای دامنهٔ «خوشایندی» از اصوات در مقایسه با اصوات «تند و خشن» نوفهٔ سفید است.
 ""«شاید بحث سلیقه و انتخاب باشد اما من فکر می‌کنم افراد نوفهٔ براون را به دلیل بسامد پایین‌تر و شباهت آن به صدای آب روان در پس‌زمینه ترجیح می‌دهند».
 در یکی از پر‌بیننده‌ترین ویدئو‌ها در تیک‌تاک یکی از کاربران به نام ناتالیا باب که مبتلا به کم‌توجهی ــ‌ بیش‌فعالی است هنگامی که برای اولین بار نوفه براون را می‌شنود به آن واکنش نشان می‌دهد.
 او با شگفتی می‌پرسد: «آیا چنین چیزی ممکن است؟» و «چطور افکار گوناگون محو می‌شود؟» و در ویدئوی بعدی نشان می‌دهد که چگونه نوفه براون «به او کمک کرده است که بهتر مطالعه کند و یاد بگیرد».
 هرچند این روزها نوفه براون در مرکز توجه و محبوبیت قرار گرفته است اما طیف‌های دیگری از نوفه‌های دیگر با بسامد‌های دیگر هم وجود دارد که شامل نوفه صورتی، بنفش و البته سفید می‌شود. تفاوت آنها با یکدیگر در این است که هر نوفه از بسامد بالاتر یا پایین‌تر تشکیل شده است.
 این نوفه‌ها هر کدام شاید فوایدی داشته باشند اما همه نمی‌توانند با این نوفه‌ها ارتباط برقرار کنند و صدای زمینه برای برخی افراد باعث حواس‌پرتی است، هم‌چنان که دکتر دیمیتریو می‌گوید بستگی به سلیقه و ترجیح شخصی هر فرد دارد.
 نوزادان به‌طور‌معمول با دستگاه‌های تولید نوفه سفید آرام می‌شوند چون گفته می‌شود که این صدا شبیه صدایی است که در زمان زندگی در رحم مادر می‌شنیدند.
 افراد مبتلا به وز وز گوش (تینیتوس)، شنیدن صدای زنگ یا وز وز در گوش فرد بدون وجود منبع خارجی، گاهی با شنیدن نوفهٔ بنفش تسکین و بهبود می‌یابند. این رنگ نوفه اصوات با بسامد بالاتر هستند بر‌خلاف نوفهٔ براون که اصواتی با بسامد پایین‌تر هستند.
 می‌گویند صدای یکنواخت نوفه صورتی که شدت صدای آن کمتر از نوفه سفید و بالاتر از نوفه براون است باعث می‌شود که شنوندگان آن زودتر به خواب روند.
 با‌وجود ادعا‌های فراوان دربارهٔ فواید انواع گوناگون صدای زمینه و نوفه‌های گوناگون دانشمندان و کارشناسان در مورد چگونگی عملکرد آنها نظرات گوناگونی دارند و حتی در وجود آنها تردید می‌کنند.
 در گزارش سال ۲۰۲۰ از ۳۸ پژوهش در زمینهٔ اثرات مثبت نوفه سفید بر خواب شواهد محدودی در تائید این نظر به‌دست آمد و در مورد نوفه براون که چنین محبوبیت پیدا کرده است کمتر از آن پژوهش شده است.
 در میان کسانی که از نوفه زمینه حمایت و طرفداری می‌کنند باورمندان سرسختی هستند که بر سر فواید محسوس آن حاضرند قسم بخورند.
 سیسیلیا پکر که در زمینهٔ امور خیریه فعالیت می‌کند می‌گوید از زمانی که به دانشگاه رفته است برای تمرکز بیشتر به صدای زمینهٔ کافی‌شاپ گوش می‌دهد.
 او می‌گوید: «به نظر من سکوت باعث حواس‌پرتی‌ام می‌شود چون فضای مناسبی برای افکار گوناگون ایجاد می‌کند. نوفه براون مانند صدای زمینه یک کافی‌شاپ صدای زمینه خوب و مناسبی است چون صدای قابل‌تشخیص و تکرار‌شونده نیست و ذهن من هیچ الگویی در این نوفه نمی‌یابد و در نتیجه به ذهن من مجال می‌دهد که بر کاری که می‌خواهم انجام دهم تمرکز کنم».
 پاز بامبو، پژوهشگر داده‌ها از صدای زمینهٔ بازی‌های کامپیوتری‌ برای کار و صدای امواج دریا برای خواب استفاده می‌کنند و معتقدند این اصوات هر دو باعث بهبود کارایی و استراحت بهتر می‌شوند.
 «به‌طور معمول به صدای دریا یا آتش گوش می‌دهم تا خوابم بگیرد و در کمتر از ۲۰ دقیقه به خواب می‌روم».
 «جایی خواندم که موسیقی بازی‌های کامپیوتری به تمرکز کمک می‌کند و به تجربه دیدم که همینطور است. هر موسیقی و صدای تکرار‌شونده پس‌زمینه باعث تمرکز ذهنی من می‌شود».
 آلیس فوندا مارشلند، معلمی که نه‌ماهه باردار است می‌گوید: «پیش ازاین هم مشکلات بیخوابی داشتم و در دوران بارداری دیگر به سختی می‌خوابیدم. نوفه براون بهترین روشی بود که یافتم و به من کمک کرد به خواب بروم اما متأسفانه باعث نمی‌شود که خواب بمانم».
 هر‌چند دلایل علمی آن هنوز اثبات نشده است اما تردیدی نیست با شواهد موجود نوفه براون فوایدی برای افرادی که از آن استفاده کرده‌اند داشته است.
 الکسیا توریان گوتیه که در بزرگسالی اختلال کم‌توجهی ــ‌ بیش‌فعالی در او تشخیص داده شد و همانند بسیاری زنان دیگر که در کودکی این اختلال در آنها تشخیص داده نشده است حمایت چندانی هم دریافت نکرده بوده است.
 او به بی‌بی‌سی می‌گوید: «همیشه به من می‌گفتند تا الان که توانستی ادامه بدهی پس حالت خوب است بدون اینکه در‌نظر بگیرند هر‌چه سن من بالاتر می‌رفت مسئولیت‌هایم بیشتر می‌شد و کارهای بیشتری باید انجام می‌دادم. تا این زمان هیچ حمایتی دریافت نکرده بودم تا اینکه خودم توانستم نوفه‌درمانی یا نویز‌تراپی را پیدا کنم».
 یک مدیر پروژهٔ فناوری اطلاعات که پیش از این از موسیقی درام و باس برای تمرکز استفاده می‌کرد و اکنون با نافه براون آرامش و تمرکز پیدا می‌کند.
 «نافه براون نه فقط باعث می‌شود صداٰهای اطرافم را نشنوم بلکه اصوات مکرر آن به من کمک می‌کند تا به افکار پریشان ذهنم سامان بدهم و به‌نظر می‌رسد که اثر آرامش‌بخشی بر بدن من هم دارد».
"
406,دانش,پنج برداشت از اجلاس تنوع زیستی سازمان ملل,علمی |  حفظ منابع طبیعی | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 ویکتوریا گیل، خبرنگار علمی بی بی سی
 کشورهای جهان در جریان نشست «کاپ ۱۵» برای حفاظت از تنوع زیستی در زمین به یک توافق تاریخی دست یافتند.
 بعد از دو هفته مذاکره، آنچه به طور رسمی به چارچوب تنوع زیستی «مونترآل-کونمینگ» معروف است در ساعات اولیه دوشنبه تصویب شد.
 پنج برداشت مهم از کنفرانس به این شرح است:
 ۳۰ درصد و بالاتر
 قول ۳۰ تا ۳۰ از ارکان مهم این توافق است که براساس آن کشورها توافق کردند ۳۰ درصد خشکی ها و دریاها را تا ۲۰۳۰ تحت محافظت قرار دهند.
 عدم توافق بر سر این خواسته مهم باعث بی نتیجه ماندن کل مذاکرت می شد.
 حتی پیش از شروع نشست در مونترآل بیش از ۱۰۰ کشور آن را امضا کرده بودند.
 بنابراین در جریان گفت وگوها زمانی که اشاراتی به تضعیف این تعهد به میان آمد، کشورهای پرچمدار طرح «۳۰ تا ۳۰» فورا واکنش نشان دادند.
 زک گولداسمیت، وزیر محیط زیست بریتانیا، در جریان یک کنفرانس خبری گفت: «ما نمی توانیم مونترآل را بدون این تعهد ترک کنیم.»
 به علاوه حفاظت از ۳۰ درصد خشکی ها و دریاها برای طبیعت ممکن است فقط یک نقطه شروع باشد.
 اسکار سوریا مدیر کارزار غیرانتفاعی «آواز» گفت: «انقراض مذاکره نمی کند - موضع علم روشن است که باید حداقل نیمی از زمین را تا سال ۲۰۳۰ تحت حفاظت قرار دهیم. این متن در مقایسه با وضعیت فعلی گامی به جلوست، اما طبیعت به یک گام عظیم نیاز دارد.»
 همتای توافق پاریس
 استفان گیلبو، وزیر محیط زیست کانادا، روز دوشنبه به خبرنگاران گفت: «این واقعا لحظه ای تاریخی است همانطور که توافق پاریس این نقش را برای تغییر اقلیم بازی کرد.»
 کشورهای جهان در سال ۲۰۱۵ برای اولین بار بر سر هدف مشترکی برای کاهش تصاعد گازهای گلخانه ای توافق کردند که به توافق اقلیمی پاریس معروف است چون در پایتخت فرانسه امضا شد و لحظه ای مهم برای مقابله با گرمایش به حساب می آمد.
 اکنون برخی چهره ها مثل آقای گیلبو - کنشگری که سیاستمدار شده - توافق تازه مونترآل را به همان اندازه برای حفاظت از طبیعت مهم می دانند.
 اما همه قانع نشده اند. وکلای موسسه خیریه «کلاینت ارت» که برای وضع قوانینی به نفع محیط زیست تلاش می کند گفتند که توافق نهایی «قابل توجه» است اما به اهمیت توافق پاریس نیست.
 چین میدان دار می شود
 چین در کنار کانادا، کشور میزبان، ریاست نشست را به عهده داشت.
 هوانگ رونکیو، رئیس کنفرانس، به نشانه حصول توافق نهایی چکش چوبی را روی میز کوبید، که علیرغم خودداری جمهوری دمکراتیک کنگو در حمایت از توافق بود.
 کنگو اعتراض کرد و توافق را غیرقانونی خواند و گفت مغایر مقررات مذاکرات است، اما سازمان ملل این شکایت را رد کرد.
 علیرغم این رویداد، چین به خاطر نقش خود در جریان نشست با تمجید روبرو شد.
 لی شوئو، مشاور سیاست جهانی گروه صلح سبز چین، گفت که چین از وزن خود برای پیشبرد مذاکرات و پل زدن میان کشورهای ثروتمندتر و فقیرتر استفاده کرد.
 او گفت: «نتیجه نشان می دهد که موقعیت کشورها می تواند در جوش دادن پیشرفت جهانی نقش داشته باشد. این یک توافق مهم است که باید چین را برای به عهده گرفتن نقشی بزرگتر در پرچم داری طبیعت در صحنه بین المللی ترغیب کند.»
 چهره های سرشناس کجا بودند؟
 اجلاس های بزرگ سازمان ملل درباره تغییر اقلیم مانند نشست اقلیمی کاپ ۲۷ در شرم الشیخ مصر معمولا رویدادهای پرستاره است.
 غیرعادی نیست اگر بیش از ۱۰۰ رهبر جهان در آنها حضور یابند و با افرادی مثل لئوناردو دی کاپریو معاشرت کنند. اما این موضوع در مونترآل اتفاق نیافتاد.
 جیمز کراموِل، هنرپیشه آمریکایی فیلم «ژوراسیک ورلد: فالن کینگدام»، بیرون سالن کنفرانس ظاهر شد و رهبران جهان را به خاطر کم کاری سرزنش کرد.
 جاستین ترودو، نخست وزیر کانادا، در مراسم افتتاح نشست حضور داشت و شی جینپینگ رهبر چین از طریق لینک ویدئویی در آن شرکت کرد. اما کم و بیش این وزرا بودند که کار مذاکره را انجام دادند، نه رهبران.
 کرِیگ بنِت از موسسه «وایلدلایف تراست» بریتانیا گفت: «برای رسیدن به توافق، رهبران جهان باید آستین ها را بالا بزنند و معاملاتی را انجام دهند که فقط رهبران می توانند به انجام برسانند.»
 آیا حق با جونی میچل نبود؟
 آخرین نکته را باید به جونی میچل خواننده اختصاص داد.
 زمانی که آقای گیلبو برای یک سخنرانی در میان چهره های عالیرتبه روی صحنه رفت سوالی غیرمحتمل را مطرح کرد. آیا حق با جونی میچل نبود که در آهنگ ۱۹۷۰ خود به نام «بیگ یلو تکسی» (تاکسی بزرگ آبی) گفته بود ما «بهشت را آسفالت کردیم و جایش پارکینگ ساختیم»؟ آیا ما واقعا پیام او را درک می کردیم؟
 هنوز نمی توان گفت که آیا چارچوب تنوع زیستی کونمینگ-مونترآل در پاسخ دادن به این سوال موثر خواهد بود یا نه.
 اما جالب اینکه اینگر اندرسون، مدیر برنامه محیط زیست سازمان ملل، کلمات میچل را منعکس کرد.
 «انسان برای مدتی بیش از حد طولانی جهان طبیعی که به آن تکیه دارد را کوبیده، تکه تکه کرده، مورد استخراج بی رویه قرار داده و تخریب کرده است. حالا فرصت داریم که شبکه حیات را مورد حمایت قرار دهیم و آن را تقویت کنیم، تا بتواند بار کامل نسل های آینده را به دوش بکشد.» 
"
407,دانش,چرا دندان‌های خراب برای سلامتی مضر هستند,سلامت |  علمی | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 دندان‌ها و لثه‌های شما تاثیرات گسترده‌ای روی سلامتی شما دارند، از خطر آلزایمر گرفته تا دیابت و بیماری‌های قلبی عروقی.
 دندان‌های ما کج و کوله، نامرتب و پر از پوسیدگی هستند و لثه‌های‌مان هم ملتهب. انسان مدرن روزانه باید کارهای زیادی انجام دهد تا دندان‌ها و لثه‌هایش بیمار نشوند.
 مشکلات بهداشت دهان و دندان ما فقط محدود به دندان درد و لثه‌های متورم نیست و روی همه چیز، از رژیم غذایی گرفته تا سلامت عمومی و خطر مرگ تاثیر می‌گذارد. دلیل این است که بیماری‌های لثه همیشه محدود به دهان نمی‌شوند. ارتباط نزدیک بین سلامت دهان و دندان و برخی از بیماری‌های مهم، از جمله بیماری‌های قلبی عروقی، دیابت و آلزایمر در حال ظهور هستند که به نقش دهان به عنوان نمایانگر سلامت و بیماری و نگهبان سلامت عمومی ما تاکید می‌کند.
 متاسفانه شاید اغلب بارزترین ویژگی سلامت دهان و دندان نادیده گرفته می‌شود. پریودنتیت (پریودونتایتیس) یا بیماری پیشرفته لثه، دومین بیماری شایع دهان بعد از پوسیدگی دندان‌هاست که بیش از ۴۷ درصد از بزرگسالان بالای ۳۰ سال به آن مبتلا می‌شوند. در سن ۶۵ سالگی و بالاتر، ۶۴ درصد به پریودنتیت متوسط یا شدید مبتلا هستند. این بیماری یازدهمین بیماری شایع در جهان است.
 حضور طولانی مدت باکتری‌های عامل بیماری در لثه‌ها و جریان خون، سلامت ما را از دهان فراتر می‌برند.
 بیشتر بخوانید:
 پریودنتیت یک عفونت در سطح لثه نیست و زمانی که می‌خندید دیده نمی‌شود. این بیماری زیر سطح لثه است. بعد از مرحله اولیه التهاب سطحی در قسمت قابل مشاهده لثه (ژنژویت)، باکتری‌ها وارد خط لثه و سپس وارد حفره‌هایی بین ریشه دندان‌ها و لثه‌ها (پاکت) می‌شوند و در اینجا ساختارهای نگهدارنده دندان را از بین می‌برند.
 پریودنتیت یک بیماری نهفته است. به همین دلیل بسیاری از افرادی که به آن مبتلا هستند زمانی از آن مطلع می‌شوند که این بیماری به مراحل بسیار پیشرفته رسیده است. ژنتیک در به وجود آمدن این بیماری نقش دارد و بهداشت دهان و دندان هم روی آن تاثیر می‌گذارد.
 سیم کی سینگهراو، محقق ارشد دانشکده دندانپزشکی در دانشگاه سنترال لنکشر در بریتانیا گفت بیشتر افراد تا ۴۰ یا ۵۰ سالگی متوجه این بیماری نمی‌شوند. در این زمان ممکن است آسیب شدید ساختار دندان را تضعیف کرده باشد و دندان در معرض از دست رفتن باشد. در همین حین عفونت هم ده‌ها سال است که جریان ثابت باکتری‌هایی را مانند تریپونما دنتیکولا (Treponema denticola) و پورفیروموناس ژنژیوالیس (Porphyromonas gingivalis) وارد جریان خون می‌کند. حضور طولانی مدت باکتری‌های عامل بیماری در لثه‌ها و جریان خون، سلامت ما را از دهان فراتر می‌برند.
 آقای سینگهراو می‌گوید: «اگر تصور کنید جریان خون یک اتوبوس است، مسافران را سوار می‌کند چیزهایی مانند باکتری‌های موجود در دهان - و همه جای بدن می‌رود. بعضی از آنها در مغز، برخی دیگر در سرخرگ‌ها و بعضی دیگر در پانکراس یا کبد پیاده می‌شوند».
 در مواردی که این عضوها آسیب پذیر هستند، یا زمانی که میکروب‌ها به صورت موثر از بین نمی‌روند، منجر به التهاب و شروع یا تشدید سایر بیماری‌های التهابی می‌شوند. در واقع، پریودنتیت با برخی از شایع‌ترین بیماری‌های غیر واگیردار جهان مرتبط است: بیماری‌های قلبی عروقی، دیابت، چاقی، طیف وسیعی ازسرطان‌ها، روماتیسم مفصلی (آرتریت روماتوئید)، پارکینسون، ذات الریه و مشکلات بارداری.
 در بسیاری از این بیماری‌ها، این یک ارتباط دو جانبه است. به عنوان مثال، ممکن است پریودنتیت بیماری‌هایی مانند آترواسکلروزیس (تصلب شرایین) که بیماری سخت شدن دیواره سرخرگ‌هاست را بدتر کند و وجود آترواسکلروزیس هم بیماران را مستعد ابتلا به پریودنتیت کند. کارآزمایی تصادفی کنترل شده (RCT) استاندارد طلایی تحقیقات پزشکی است. ولی هیچ کارآزمایی تصادفی کنترل شده‌ای وجود نداشته که این ارتباط را بررسی کند (انجام چنین کارآزمایی از نظر اخلاقی سخت است، یعنی اینکه زمانی که درمان پریودنتیت را به مدت طولانی در یک گروه انجام ندهند تا از تاثیر آن بروی آترواسکلروزیس مطلع شوند). با این حال باکتری‌هایی که باعث پریودنتیت می‌شوند و معمولا در دهان وجود دارند، در پلاک‌های آترواسکلروتیک دیده شده‌اند.
 از میان تمام این بیماری‌های مزمن، دیابت قوی‌ترین ارتباط دو طرفه را با پریودنتیت دارد. خطر ابتلا به پریودنتیت در افراد مبتلا به دیابت نوع ۲ سه برابر بیشتر از افرادی است که دیابت ندارد. در افراد مبتلا به دیابت نوع ۲ و پریودنتیت، این عفونت توانایی بدن آنها برای کنتزل میزان قند خون را کاهش می‌دهد.
 دلیل به همین جریان ثابت باکتری‌ها از حفره‌های میان لثه و ریشه دندان (پاکت) در عمق لثه‌ها و ورود آن جریان خون مرتبط می‌شود. زمانی که سیستم ایمنی بدن باکتری یا سایر عوامل بیماری زای دیگر را شناسایی می‌کند، سلول‌های ایمنی رگباری از مولکول‌های پیام رسانی سلولی به نام نشانگرهای التهابی را آزاد می‌کنند. این نشانگرهای التهابی به سیستم ایمنی در حمله و از بین بردن پاتوژن‌های مهاجم کمک می‌کنند. تورم و قرمزی که در زمان کوتاهی در اطراف زخم بوجود می‌آید، نتیجه همین پاسخ ایمنی است. در کوتاه مدت، نشانگرهای التهابی راهنمای عالی برای رسیدن سیستم ایمنی به محل عفونت احتمالی هستند. ولی زمانی که این نگهبانان در بدن باقی می‌مانند، باعث بوجود آمدن مشکلات زیادی می‌شوند.
 اکثر بیماری‌های مرتبط با پریودنتیت دارای یک عنصر التهابی ثابت هستند. به عنوان مثال، نزدیک به ۳۰ سال پیش مشخص شد نشانگر التهابی فاکتور نکروز توموری آلفا (tumor necrosis factor-alpha) در افزایش مقاومت به انسولین در بیماران دیابتی نقش دارد. پس از مدتی کوتاه، موجی از نشانگرهای التهابی دیگر کشف شدند که هم چاقی و هم دیابت نوع ۲ را تشدید می‌کنند. این شبکه متراکم نشانگرهای التهابی منجر به تحقیقاتی با هدف درمان دیابت با مهار کردن التهاب مزمن شده است.
 ولی جریان مداوم باکتری موجود در عفونت نهفته در لثه دقیقا برعکس این عمل می‌کند. پال هولمزتراپ، استاد بازنشسته دانشکده دندانپزشکی (اودونتولوژی) دانشگاه کوپنهاگ می‌گوید: «تمام بیماری‌های التهابی به هم مرتبط هستند. آنها بروی یکدیگر تاثیر می‌گذارند. پریودنتیت یکی از شایع ترین بیماری‌های التهابی در بدن انسان است. اینها همان واسطه‌های التهابی هستند که در چندین نوع بیماری التهابی فعال هستند - روماتیسم مفصلی، بیماری قلبی عروقی، دیابت و غیره. اگر مبتلا به پریودنتیت هستید، سطح التهاب خفیف سیستمیک شما افزایش پیدا می‌کند».
 در انسان، به همان دلایل اخلاقی ذکر شده در تصلب شرایین، بررسی مستقیم چگونگی تاثیر درمان پریودنتیت در بهبود بیماری‌هایی مانند دیابت دشوار است. شما نمی‌توانید بیماری افراد را درمان نکنید، به خصوص اگر این امکان وجود داشته باشد که بیماری آنها وخیم‌تر شود. این نکته مطالعه بروی این بیمای‌های التهابی مرتبط را خصوصا سخت می‌کند. کاهش خطر ابتلا به پریودنتیت یا درمان آن برای کاهش التهاب بسیار آسان است.
 با این حال، گروه آقای هولمزتراپ تاثیر پریودنتیت بروی دیابت را در موش‌ها اندازه‌گیری کرده است. این گروه تفاوت پاسخ قند خون را میان موش‌های دیابتی که بیماری مشابه پریودنتیت داشتند و موش‌های دیابتی که به آن دچار نبودند را بررسی کردند. پریودنتیت منجر به افزایش ۳۰ درصدی قند خون بعد از صرف غذا شد.
 نتیجه نهایی پریودنتیت، اگر تهاجمی باشد و درمان نشود، از دست دادن دندان است. از دست رفتن دندان و ده‌ها سال التهاب مزمن، مجموعه‌ای از خطرات سلامتی، مانند زوال شناختی و دمانس (زوال عقل) را به همراه دارد. بی وو، پرفسور رییس بهداشت جهانی در کالج پرستاری روری میرز در دانشگاه نیویورک، رابطه وابسته به دز را کشف کرد: هر چه دندان بیشتری از دست دهید، خطر زوال شناختی و دمانس در شما بیشتر می‌شود. این بزرگ‌ترین مطالعه در نوع خودش است. در این مطالعه، خانم وو داده‌های سلامتی ۳۴ هزار بیمار در آمریکا را بررسی کرد و متوجه شد به ازای هر دندان از دست رفته در فرد، ۱.۴ درصد خطر اختلال شناختی و ۱.۱ درصد خطر دمانس در او بالا می‌رود. به صورت کلی، در افرادی که دندان خود را از دست داده بودند، خطر ابتلا به زوال شناختی ۴۸ درصد و خطر ابتلا به دمانس ۲۸ درصد افزایش پیدا می‌کرد و این در مقایسه با افرادی بود که هیچ کدام از دندان‌های خود را از دست نداده بودند.
 از دست دادن دندان به عنوان عامل خطر دمانس تا حد زیادی نادیده گرفته شده است. خانم وو می‌گوید زمانی که به ارتباط میان این دو اشاره می‌کند، افراد متعجب می‌شوند. او می گوید: «قطعه گم شده سلامت دهان و دندان است. ما سعی داریم شواهدی را ارائه دهیم و نشان دهیم این باید بخشی از معادله باشد».
 ممکن است پریودنتیت یکی از علل شایع از دست دادن دندان باشد، با این حال شاید عوامل دیگر هم به غیراز التهاب وجود داشته باشند. تاکنون، مطالعات خانم وو در از دست رفتن دندان فقط همبستگی‌ها را بررسی کرده و علیت‌ها را در نظر نگرفته است. ولی او می‌خواهد نقش تغذیه را در کنار عوامل دیگر در این رابطه بررسی کند. خانم وو می‌گوید: «یک دندان مصنوعی خوب می‌تواند تغذیه و جویدن را بهتر کند. این می‌تواند به صورت بالقوه جریان خون را افزایش داده که ممکن است بروی عملکرد شناختی تاثیر داشته باشد - اما این هنوز فقط یک فرضیه است».
 ارتباط‌های در حال ظهور میان دهان و دندان و این مجموعه از بیماری‌ها نتیجه مهمی دارد: کاهش خطر ابتلا به پریودنتیت و درمان موثر آن در صورت ابتلا، آسان است. خانم وو می‌گوید: «اگر دندان‌های خود را به درستی مسواک بزنیم و بهداشت دهان و دندان را رعایت کنیم، به صورت بالقوه می‌توانیم از شروع پریودنتیت جلوگیری کنیم». در صورت بروز این بیماری در مراحل اولیه می‌توان با جرم‌گیری آن را درمان کرد. این زمانی است که میکروب‌ها را از از سطوح پایین دندان بالا و به زیر خط لثه بالا می‌کشند. آقای هولمزتراپ می‌گوید اگر پریودنتیت جدی دارید، ممکن است راه حل شامل جراحی شود «که یعنی بافت نرم لثه را شل کرده و ریشه را تمیز می‌کنند و بعد بافت را به محل قبلیش باز می‌گردانند».
 به دلیل ماهیت غالبا بدون علامت بیماری به همراه این باور غلط که فقط در صورت درد باید به دندانپزشک مراجعه کرد، تشخیص آن مشکل می‌شود. راه حل آسان است: در مراجعه به دندانپزشک تاخیر نکنید.
"
408,دانش,چرا می‌میریم؟,تکامل |  علمی | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 از میان تمام موجودات زنده آبزی خارق‌العاده و عجیب‌وغریبی که در اقیانوس‌ها و رودخانه‌های ما جولان می‌دهند، اگر تا امروز از هیدرا hydra غفلت کرده‌اید، مورد عفو قرار می‌گیرید.
 نامش را از روی مار اسطوره‌ای یونان باستان انتخاب کرده‌اند که هر بار سرش قطع می‌شد، دوباره از نو رشد می‌کرد. از خانواده عروس دریایی آب‌های شیرین، شقایق دریایی و مرجان‌هاست. اندکی شبیه دانه قاصدک با اندامی کشیده و دسته‌ای شاخک در یک راس، چیز زیادی برای دیدن ندارند. اما یک خاصیت فوق‌العاده دارند که آن‌ها را از نظر زیست‌شناسی، به موجودی شگرف مبدل می‌کند. آنها می‌توانند دوباره خود را احیا کنند. اگر یک هیدرا را به قطعه‌های بسیار تکه کنید، هر تکه کوچک، به یک هیدرای کامل و مستقل تبدیل خواهد شد.
 این خاصیت تولد دوباره، علاقه زیست‌شناشان را در راه جست‌وجو برای نامیرایی در طبیعت برانگیخته است. چرا این‌طور به نظر می‌آید که این گونه‌ها بر اثر عوامل طبیعی نمی‌میرند؟ و آیا مرگ اجتناب ناپذیر است؟
 در اواسط قرن بیستم، پیر شدن به عنوان بده بستانی میان باروری وحفاظت از سلول تعریف می‌شد. در اصل، بدن موجودات زنده از منابع خود برای رشد و سالم نگه داشتن ما در جهت ابقای سلول‌هایمان استفاده می‌کنند. طی دوران کودکی و نوجوانی، تاکید بر زنده ماندن و تا حد امکان قوی و سالم بودن است. بعد از بلوغ جنسی، اولویت به باروری تغییر می‌کند. زیرا برای بیشتر موجودات زنده، منابع محدود است و در اولویت قراردادن تولید مثل می‌تواند بر سلامت ماندن بچربد.
 ماهی سالمون را در نظر بگیرید که در جهت مخالف جریان رودخانه شنا می‌کند تا تخم‌ریزی کند و پس از آن سریع می‌میرد. همه‌چیز صرف این می‌شود که بهترین شانس را برای رسیدن به مرحله تخم‌ریزی برای ماهی سالمون فراهم کند و وقتی به آن مرحله رسید از فرصت بیشترین بهره را ببرد. شانس اینکه ماهی سالمون دوباره در جهت جریان رودخانه شنا کند، یک سال دیگر در دریا زندگی کند، و همان سفر را دوباره بخواهد با موفقیت به انجام رساند، آن قدر کم است که انتخاب طبیعی هیچ‌وقت به نفع آن رای نمی‌دهد. و در هر حال، آنها یک بار ژن‌هایشان را با موفقیت به نسل بعدی منتقل کرده‌اند.
 ولی فهم کنونی ما از اینکه چرا چیزها می‌میرند کمی واضح‌تر است. وقتی موجودات زنده به بلوغ جنسی می‌رسند، نیروی انتخاب طبیعی تضعیف می‌شود و فرآیند پیر شدن آغاز می‌گردد که در نهایت به مرگ می‌انجامد. الکسی ماکلاکف، استاد زیست‌شناسی تکاملی و پیری‌شناسی زیستی دانشگاه ایست انگلیا در بریتانیا عقیده دارد که این روند برای باز کردن راه برای نسل بعدی نیست که ممکن است «از منظر نوع‌دوستی و ایثارگری خوشایند به نظر آید».
 در طول زندگیمان، ژن‌های ما جهش‌هایی را جمع‌آوری می‌کنند. بعضی کاملا تصادفی هستند، باقی در نتیجه تغذیه یا عوامل خارجی مانند نور ماورای بنفش هستند. بیشترشان اثر خاصی ندارند یا بی‌ضرر هستند، تعداد بسیار اندکی مفید خواهند بود. گبریلا کونتوریدز، زیست‌شناس تکاملی در بخش مردم‌شناسی دانشگاه آکسفورد می‌گوید قبل از بلوغ جنسی: «شدیدا از انتخاب هر جهش ژنی که احتمال تولید مثل موجود زنده را کم کند، یا حتی موجود زنده را قبل از باروری بکشد، جلوگیری می‌شود.» با وجود این، وقتی موجود زنده به بلوغ جنسی می‌رسد، قادر است ژن‌هایش را به نسل بعدی منتقل کند. در این جا، نیروی انتخاب طبیعی تضعیف می‌شود.
 انتخاب طبیعی
 تخم‌ریزی سالمون را در نظر بگیرید. خیلی خوب توانسته به مرحله بلوغ و باروری برسد. فرزندان او هم احتمالا شانس جنگیدن برای تخم‌ریزی را خواهند داشت. اگر یک جهش ژنی در ماهی سالمون ما اتفاق افتاده بود که بعد از تخم‌ریزی به صورت تصادفی طول عمر او را بالا می‌برد و یک سال دیگر به بقای او اضافه می‌کرد (در نظر بگیرید که این امر بسیار بعید است)، آن نسل برتری ویژه‌ای نسبت به بقیه خواهر برادرهایش ندارد. ماهی سالمون ما همین‌طوری هم در طبیعت یک نسل (بدون جهش) دارد.
 از منظر انتخاب طبیعی، ادامه تلاش برای سالم ماندن پس از تولید مثل، مزایای اندکی دارد. در نتیجه، فشار انتخاب بر روی ژنی که این امر را میسر کند، وجود ندارد تا آن را به ژنی متداول و معمول تبدیل کند. کونتوریدز می‌گوید: «هر موجودی می‌خواهد زنده بماند. ولی در آن مرحله، انتخاب طبیعی دیگر تاکید خاصی روی آن ندارد، زیرا دیگر چیز بیشتری برای دادن به نسل بعدی وجود ندارد.»
 ولی همه موجودات زنده هم به اندازه ماهی سالمون که یک بار تخم‌ریزی می‌کند نامتعارف نیستند. بعضی‌ها زنده می‌مانند تا فرزندهای بیشتری به دنیا بیاورند. بیشتر جهش‌ها روی دی‌ان‌ای ما پیامد منفی دارد یا هیچ پیامدی ندارد. بدن ما قادر هستند بخشی از دی‌ان‌ای آسیب‌دیده را ترمیم کند ولی به دلیل تضعیف نیروهای انتخاب طبیعی با بالارفتن سن، توانایی ما برای این کار کمتر می‌شود.
 اما پیری و مرگ به دو طریق اتفاق می‌افتند - تجمع جهش‌های منفی به دلیل ضعف انتخاب طبیعی و دیگری، جهش‌هایی که ممکن است برای باروری سودمند باشند، اما در عین حال اثر منفی بر روی طول عمر می‌گذارند.
 یک نمونه از دسته‌ دوم می‌تواند جهش‌های ژن بی‌آر‌سی‌ای BRCA باشد. این ژن‌ها به عنوان ژن‌هایی که خطر ابتلا به سرطان تخمدان و پستان را به طور قابل‌ملاحظه‌ای افزایش می‌دهند، شناخته می‌شوند ولی در عین حال باعث افزایش باروری در زنانی که این ژن را دارند هم می‌شوند. بنابراین می‌توان این‌طور تعبیر کرد که جهش‌های ژن بی‌آر‌سی‌ای BRCA برای باروری مزیت به حساب می‌آید اما در مرحله بعدی زندگی خطرات بزرگی برای سلامتی ما به وجود می‌آورد. اما چون انتخاب طبیعی بعد از بلوغ جنسی تضعیف می‌شود، مزیت‌های تولید مثل به ضررش می‌چربد.
 کیتلین مک‌هیو، زیست‌شناس از دانشگاه ایالت اورگان می‌گوید: «هر آنچه که اوایل زندگی اتفاق می‌افتد قرار است از هر آنچه بعد از سن باروری رخ می‌دهد مهم‌تر باشد، زیرا امکان تولید مثل آن چیزی است که واقعا اهمیت دارد.»
 پیری سلولی، جایی که تقسیم سلولی متوقف می‌شود، می‌تواند نمونه دیگری از مزیت‌های دوره اول زندگی باشد که در اواخر زندگی به ما آسیب می‌رساند. پیری سلولی از ما در برابر سرطان محافظت می‌کند چون می‌تواند جلوی زاد و ولد سلول با دی‌ان‌ای آسیب‌دیده را بگیرد. با این حال، در اواخر زندگی، سلول‌های پیر می‌توانند در بافت‌ها تجمع کند که به ما آسیب می‌رساند و باعث تورم می‌شوند و پیش‌درآمدی بر بیماری‌های وابسته به افزایش سن هستند.
 اگر چه بیشتر گونه‌ها پیر می‌شوند، استثنایی‌هایی هم وجود دارد. بیشتر گیاهان «پیری ناچیزی» از خود نشان می‌دهند. برای مثال، بعضی گونه‌های شناخته شده هستند که هزاران سال زندگی می‌کنند. یک نمونه خاص و عجیب، درخت پاندو در جنگل ملی فیشلیک درایالت یوتای امریکا است. درخت در واقع یک سازواره ژنتیکی همسان از درخت‌های مذکر صنوبر لرزان است که با یک سیستم ریشه واحد به هم پیوند خورده‌اند. این درخت منطقه‌ای بیش از ۱۰۰ هکتار (۴۰۰.۰۰۰ متر مربع) را پوشانده است و تخمین زده می‌شود که بیش از ۶۶۱۳ تن (۶.۰۰۰ تن) وزن داشته باشد. برخی تخمین‌ها ادعا می‌کنند که این درخت بیش از ۱۰۰۰۰ سال قدمت داشته باشد.
 یک هم‌خانواده هیدرا، عروس دریایی نامیرا، روش مبتکرانه دیگری برای تضمین عمر طولانی دارد - او قادر است در شرایطی که صدمه‌ای می‌بیند یا بیمار می‌شود یا تحت فشار قرار می‌گیرد، از دوره زندگی بالغ به دوره اولیه پولیپ خود برگردد. مک‌هیو می‌گوید: «البته یک جایی باید از خودتان بپرسید که آیا این همان موجود است یا چیزی متفاوت از آن؟»
 به گفته ماکلاکف، این نظریه هم وجود دارد که بعضی از گونه‌ها با بالارفتن سن موفق‌تر می‌شوند - که «پیری منفی» نامیده می‌شود - ولی شواهد برای اثبات آن هنوز ناکافی است. ماکلاکف می‌گوید: «اگر بوم‌شناسی گونه‌ها طوری باشد که تولید مثل به دلایلی کلا پایین باشد یا شما نتوانید در دوره اول زندگی تولید مثل کنید، این امر عملکرد انتخاب را تغییر می‌دهد.» نمونه‌های آن را می‌توان در حیواناتی یافت که به شیوه حرمسرا جفت‌گیری می‌کنند از جمله فیل دریایی یا گوزن. یک حیوان نر ممکن است کل گروه ماده را کنترل کند. اندازه گروه، و در نتیجه شمار فرزندانی که ممکن است داشته باشد، می‌تواند با افزایش سن و اندازه‌اش افزایش یابد. بنابراین بازده باروری‌اش همین‌طور بالا می‌رود.
 ماکلاکف می‌گوید درست است که برخی گونه‌ها می‌توانند قدرت تولید باروری‌شان را با بالارفتن سن حفظ کنند، اما نمونه‌های حقیقی از پیری منفی نیستند، و مطالعاتی که این ادعاها را کرده نقص‌هایی دارد. در نهایت فیل دریایی قادر نخواهد بود که برای مدت نامحدودی حرمسرایش را کنترل کند.
 ولی عمل سکس می‌تواند نقش شگفتی در نحوه پیرشدن ما بازی می‌کند. طبق پژوهشی از مگان آرنوت و روث میس از دانشگاه کالج لندن، زنانی که رابطه جنسی منظمی دارند، یائسگی‌شان دیرتر شروع می‌شود. به نظر آنها این یک نمونه بده بستان است- اگر هیچ شانسی برای حاملگی وجود ندارد، انرژی‌ای که صرف تخمک‌گذاری می‌شود می‌تواند جای دیگری برای بدن مصرف شود.
 ولی در قلمروی حیوانات، به نظر می‌رسد که باروری بیشتر سرعت پیری را افزایش می‌دهد. خفاش‌هایی که فرزندان بیشتری دارند، نسبت به آن‌هایی که تعداد کمتری فرزند دارند، زندگی کوتاه‌تری را تجربه می‌کنند. شاید، اگر فرصت تولید مثل به آنها داده شود، هرچه دارند در این راه بگذارند. مک‌هیو می‌گوید: «این معامله پایاپای در زمان‌بندی وجود دارد، وقتی موجودی در دوره اول زندگی بسیار خوب تولید مثل می‌کنند، در دوره بعدی زندگی خوب عمل نمی‌کند.» (یک بار دیگر اشاره کنیم که هیدرای ما از این قانون مستثناست. به نظر نمی‌آید که میزان باروریشان با افزایش سن کاهش یابد.)
 سپس می‌رسیم به گونه‌هایی که طول عمر در آنها بین جنسیت‌های مختلف بسیار متفاوت است. معمولا مورچه‌ها، زنبورها و موریانه‌ها شاه یا ملکه دارند که ممکن است بسیار بارور باشد وطول عمر بیشتری نسبت به کارگران عقیمش داشته باشد. در مورد آنها، چرا هزینه تولید مثل، طول عمر آنها را کم نمی‌کند؟ پاسخ می‌تواند این باشد که شاه یا ملکه از بسیاری از خطراتی که کارگران با آنها مواجه هستند، محافظت می‌شوند، و آنقدر سبک زندگی متفاوتی دارند که نظریه‌های پیری به طور برابر برایشان صادق نیست.
 پس اگر تولید مثل چنان نقش قوی‌ای بر طول عمر ما دارد، چرا انسان‌ها هنوز هم با اینکه بسیاری از ما دیگر بچه‌دار نمی‌شویم، عمر طولانی دارند؟ فرضیه مادربزرگ می‌گوید مهم است که خویشاوندان پیرتر سالم بمانند چون تولید مثل کار پرهزینه و پرخطری است. یک مادربزرگ می‌تواند با سرمایه‌گذاری روی نوه‌هایش، از بقای بعضی از ژن‌هایش اطمینان حاصل کنند، و زندگی طولانی‌تر می‌تواند از نقطه نظر انتخاب طبیعی یک مزیت باشد. کونتوریدز می‌گوید: «خانواده‌هایی که مادربزرگ دارند، سلامتی باروری بسیار بالاتری دارند، شاید به این دلیل باشد که مادر قادر است روی زاییدن بچه‌های بیشتر تمرکز کند و مادربزرگ در پرورش بچه‌هایی که به دنیا آمده‌اند کمک کند.».
 ولی از آنجایی که نوه‌ها تنها ۲۵ درصد از ژن مادربزرگشان را سهیم می‌شوند، آنها همان قدر با او نسبت دارند که او با خواهرزاده‌ها و برادرزاده‌هایش.
 ماکلاکف می‌گوید: «دلیلش می‌تواند فقط این هم باشد که در گذشته زنان به اندازه کافی زنده نمی‌ماندند که بتوانند در سن ۵۰ سالگی باروری داشته باشند. و بنابراین انتخاب در مورد اینکه چه اتفاقی برای تولید مثل زنان در سن ۵۰ سالگی می‌افتد بسیار بسیار کم بود.»
 برگردیم به قاعده اصلی پیری - که بعد از تولید مثل، انتخاب طبیعی تضعیف می‌شود. بسیاری از چیزهایی که در دوره موخر زندگی برایمان اتفاق می‌افتد ممکن است خوشایند نباشد ولی هیچ نیروی قوی تکاملی هم وجود ندارد تا از ما در برابر آن‌ها محافظت کند.
"
409,دانش,قطب شمال شاهد بارش برف و باران بیشتر است,تغییرات اقلیمی |  علمی |  سیاست ایران | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 جاناتان آموس، خبرنگار علمی بی بی سی
 قطب شمال مرطوب‌تر شده است.
 دانشمندان برای مدت‌ها نشانی از تغییر الگوهای بارش برف، باران و باران یخ در این منطقه نمی‌دیدند، اما دیگر این طور نیست.
 تحقیقاتی به سرپرستی دانشگاه آلاسکا در فِربَنکس دریافت که میزان بارش از ۱۹۵۰ به این طرف ۱۰ تا ۱۵ درصد افزایش یافته که تغییری قابل توجه است.
 براساس این مطالعه قطب شما در همه فصول و همه نواحی شاهد بارش بیشتر است، به طوری که در حواشی آن که دما بالاتر است بارش برف بیشتر جای خود را به باران داده است.
 اکتبر ۲۰۲۱ تا سپتامبر ۲۰۲۲ سومین سال پربارش ۷۲ سال اخیر بود. سرعت گرمایش در قطب شمال بیش از سایر مناطق زمین است.
 این ارزیابی در «گزارش ۲۰۲۲ وضعیت قطب شمال» که یک نشریه سالانه متعلق به سازمان علوم اتمسفری و اقیانوسی آمریکاست (نوآآ) تشریح شده است.
 این سند آثار تغییر اقلیم در قطب شمال در ۱۷ سال گذشته را تشریح کرده و نشانگرهای قطبی یا «علائم حیاتی» را تعقیب می کند و امسال برای اولین بار بارش را به فهرست خود افزوده.
 پروفسور جان والش از دانشگاه آلاسکا در فربنکس گفت که پراکندگی ایستگاه های نظارتی در قطب شمال، به خصوص در اقیانوس، ارزیابی برخی الگوهای آب و هوایی را خیلی سخت کرده بود.
 اما با دو رویکرد تحلیلی مستقل - استفاده از داده های موجود و یک مدل اقلیمی جهانی - اکنون می توان تصویری قابل فهم ترسیم کرد.
 او می گوید: «ما همچنین روند رویدادهای بارش شدید را بررسی کردیم. برای مثال، اوتکیاگویک در شمال آلاسکا پربارش ترین روز از زمان ثبت رکوردها را در ماه ژوئیه تجربه کرد.»
 «در بیشتر بخش های قطب شمال، الگوهای مربوط به شدیدترین بارش های یک روزه و پنج روزه از نظر حجم، شدت گرفته است. این به خصوص در حواشی قطب در شمال اقیانوس اطلس صادق است، و همزمان روزهای تر متوالی‌ در بیش بخش های مرکزی قطب بیشتر می شود.»
 در این میان باران یخ به مشکلی بزرگتر بدل می شود. فربنکس، دومین شهر بزرگ آلاسکا، اخیرا ۳۵ میلیمتر بارندگی به خود دید. مشکل لایه یخی است که به جا می ماند؛ جاده ها را به طرز خطرناکی لغزنده می کند و حیات وحش را برای یافتن غذا دچار مشکل می کند تا ذوب بهاری از راه برسد.
 سایر مشکلات شامل ذوب سریع برف سنگین است که به سیل منجر می شود.
 پروفسور والش می گوید: «زیرساخت های موجود، سیستم تخلیه آب در روستاها یا نواحی شهری برای شرایط گذشته طراحی شده. و اینها جوابگوی شرایط تازه و بارندگی شدیدتر نیست.»
 دمای بالاتر باعث تبخیر رطوبت بیشتر از اقیانوس می شود، که در نهایت به صورت برف و باران ظاهر می شود. اما دمای بالاتر هوا همچنین به معنی ذوب پوشش یخی دریای قطب است به طوری که آب سطحی بیشتری در معرض تبخیر قرار می گیرد و به بارش بیشتر منجر می شود.
 «گزارش ۲۰۲۲ وضعیت قطب شمال» را انجمن ژئوفیزیک آمریکا در جریان نشست پاییزی خود در شیکاگو منتشر کرد.
  
"
410,دانش,دانشمندان استرالیا «کلیتوریس» را در بدن مارهای ماده پیدا کردند,طبیعت |  روابط جنسی |  علمی |  حیوانات | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 دانشمندان استرالیا کشف کرده‌اند که مارهای ماده دارای کلیتوریس هستند؛ این کشف تصور دیرینه مبنی بر نبود اندام جنسی در مارهای ماده را زیر و زبر می‌کند.
 پژوهشی که امروز، چهارشنبه ۱۴ دسامبر۲۰۲۲، منتشر شده است اولین جزئیات کالبدشناسی و تشریحی مناسب از اندام تناسلی مارهای ماده را ارائه می‌دهد.
 کلیتوریس بخشی از اندام جنسی ماده است که عمدتا در پستانداران وجود دارد. نقش کلیتوریس صرفا در برانگیختگی جنسی و رسیدن به اوج لذت جنسی است.
 این در حالی است که آلت تناسلی مار نر - همی‌پنس‌ها (جفت اندام‌های تناسلی در پولکداران) - برای دهه‌ها مورد مطالعه قرار گرفته است. آنها دوبخشی هستند و در بعضی از انواع مارها با خارهایی پوشانده شده‌اند. این اندام‌ها اغلب درون بدن به شکل آویزان باقی می‌مانند، تا در هنگام آمیزش جنسی بیرون بیایند.
 اما محققان گفته‌اند که اندام جنسی در مارهای ماده «در مقایسه [با اندام تناسلی نر] نادیده گرفته شده بود». البته این موضوع لزوما به دلیل دشواری کشف آن نبود، بلکه دانشمندان واقعا در جستجوی آن نبودند.
 مگان فولوِل، محقق اصلی این پژوهش، درمورد عدم دانش در این زمینه می‌گوید: «ترکیبی از تابو بودن دستگاه تناسلی ماده، ناتوانی دانشمندان در یافتن آن، و پذیرش نامگذاری و برچسب اشتباه 'مارهای بین‌جنسی' توسط افراد، موجب آن بوده است».
 مقاله مشترک خانم فولوِل که در ژورنال «مجموعه مقالات انجمن سلطنتی» (Proceedings of the Royal Society B Journal) این هفته منتشر شد، تعیین می‌کند که کلیتوریس در دم یک مار ماده قرار داد.
 به این ترتیب، مارهای ماده دارای دو کلیتوریس مجزا هستند - همی‌کلیتور - که توسط بافتی از هم جدا و در قسمت زیرین دم پنهان شده‌اند. به گفته محققان، این اندام دو جداره از چندین عصب و کلاژن و گلبول‌های قرمز خونی، که با بافت نعوظ در آلت تناسلی مارهای نر سازگار است، تشکیل شده است.
 خانم فولوِل گفت که او شروع به جستجوی این اندام کرد، چرا که نوشته‌های علمی را که درمورد اندام‌های جنسی مار ماده خوانده بود - این که آنها یا آن را اصلا نداشتند یا در طی تکامل از دست داده بودند - «برای من قابل پذیرش نبود».
 او گفت: «من می‌دانم که این [کلیتوریس] در بسیاری از حیوانات وجود دارد و منطقی نیست که در مارها وجود نداشته باشد.»
 او گفت: «فقط لازم بود که نگاهی بیندازم تا ببینم آیا این اندام وجود دارد یا از بین رفته است.»
 او شروع به کار روی یک مار مرده «اَدِر» کرد و بلافاصله کلیتوریس - ارگانی به شکل قلب - را در نزدیکی غدد بویایی مار که برای جذب شرکای جفت‌گیری استفاده می‌کند، پیدا کرد.
 او گفت: «این اندام دوبخشی به طور کاملا برجسته و بارز در مار ماده وجود داشت، که کاملا با بافت اطرافش متفاوت بود - و هیچ چیزی دال بر اندام‌های جنسی [آلت تناسلی نر] که قبلا دیده بودم، در آن وجود نداشت.»
 تیم پژوهش خانم فولوِل سپس این موضوع را در انواع مارها مطالعه کرد؛ آنها در مجموع ۹ گونه ازجمله مار پیتون فرشی، اَدِر آفریقایی، و افعی اروپایی را کالبدشکافی کردند. همی‌کلیتورها اگرچه در انواع مار از نظر اندازه متفاوت بودند، اما در همه آنها قابل تمایز بودند.
 این یافته اکنون راه را باز می‌کند تا نظریه‌های جدیدی درمورد رابطه جنسی مارها ارائه شود، که می‌تواند شامل تحریک و لذت در مار ماده باشد.
 خانم فولوِل می‌گوید تا پیش از این، دانشمندان بر این باور بودند که رابطه جنسی مارها «بیشتر موضوع اجبار و جفت‌گیری از جانب مار نر است».
 دلیل این باور هم این بود که مارهای نر معمولا در طول جفت‌گیری از نظر فیزیکی تهاجمی رفتار می‌کنند، در حال که مارهای ماده بیشتر «آرام» هستند.
 او گفت: «اما اکنون با یافتن کلیتوریس، می‌توانیم بیشتر به دنبال اغوا و تحریک به‌عنوان شکل دیگری از تمایل و احتمال بیشتر مارهای ماده برای زندگی با مار نر باشیم.»
 او توضیح می‌دهد که این یافته همچنین نور جدیدی بر فرضیه‌ها درمورد رفتارهای جنسی پیش از رابطه در مارها می‌اندازد. مارهای نر اغلب دور دم شریک زندگی خود - جایی که کلیتوریس قرار دارد - می‌پیچند و موج می‌زنند.
 خانم فوکوِل می‌گوید رفتارهای زیادی از جانب مار نر وجود دارد که احتمالا برای تحریک مار ماده باشد.
 او گفت که این یافته در دنیای علم در زمینه مطالعات مارها با استقبال مثبتی روبرو شده است، «یک شوک است چرا که برای چنین مدت طولانی نادیده گرفته شده بود، اما همچنین شگفت‌انگیز است چرا که وجود آن منطقی است».
 خانم فوکوِل اشاره کرد که در برخی از گونه‌های مار، کلیتوریس شکننده و بویژه کوچک است - کمتر از یک میلی‌متر.
 همچنین یک باور رایج وجود داشت که مارهای ماده نسخه کوچکتری از همی‌پنس مار نر را دارند، همانطور که در مارمولک‌های مانیتور (بُزمَجه) دیده می‌شود. به این ترتیب، در برخی از مطالعات روی مارهای بین‌جنسی، دانشمندان به اشتباه همی‌پنیس‌ها را به‌عنوان همی‌کلیتور نامگذاری کرده‌اند.
 کیت سندرز، دانشیار در دانشگاه آدلاید در استرالیا و یکی از دیگر محققان این پژوهش، گفت که اگر «نگاه نو» خانم فولوِل نبود، این کشف صورت نمی‌گرفت.
 خانم سندرز گفت: «این کشف نشان می‌دهد که چگونه علم برای پیشرفت به متفکران متنوع با ایده‌های متنوع نیاز دارد.»
"
411,دانش,گداخت هسته‌ای یک گام مهم «به جلو برداشت»,فیزیک |  علمی |  انرژی هسته‌ای | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 اِسمه استالارد، خبرنگار علوم و اقلیم بی‌بی‌سی
 دانشمندان آمریکایی موفق به برداشتن یک گام عمده در رقابت برای بازآفرینی گداخت هسته‌ای در زمین شده‌اند.
 فیزیکدان‌ها برای چند دهه به دنبال امکان تولید انرژی از گداخت یا همجوشی هسته‌ای بوده اند چون نویدبخش یک منبع تقریبا بی پایان و پاکیزه انرژی است.
 محققان روز سه‌شنبه تایید کردند توانسته‌اند در این فرآیند به بازدهی مثبت برسند، یعنی انرژی خروجی آزمایش گداخت از انرژی ورودی بیشتر شده.
 اما کارشناسان می‌گویند بشر هنوز با استفاده از گداخت هسته‌ای به عنوان یک منبع روزمره برای انرژی فاصله دارد.
 این آزمایش در تاسیساتی به نام «مرکز  ملی احتراق» در آزمایشگاه ملی لارنس لیورمور در کالیفرنیا انجام شد.
 دکتر کیم بودیل مدیر «ال ال ان ال» گفت: «این یک دستاورد تاریخی است... در ۶۰ سال گذشته هزاران نفر به این مسیر یاری رسانده اند و رسیدن به این نقطه نیازمند بینشی عمیق بوده.»
 گداخت هسته‌ای در تولید انرژی یک «آرمان بلند» به حساب می‌آید و همان فرآیندی است که به خورشید و ستارگان نیرو می‌بخشد.
 این روش با جوش دادن دو اتم سبک کار می‌کند، به طوری که به یک اتم سنگین‌تر بدل شوند که انرژی زیادی آزاد می‌کند.
 این خلاف فرآیند شکافت هسته‌ای است که یک اتم سنگین را به اتم‌های سبکتر تبدیل می‌کند. اما فناوری‌های کنونی شکافت هسته‌ای در راکتورهای اتمی باعث تولید فضولات زیادی می شود که تا مدت ها پرتوهای خطرناک ساطع می کنند بنابراین باید در جایی ایمن انبار شود.
 گداخت انرژی خیلی بیشتری تولید می کند، فضولات پرتوزای آن کم است و به علاوه دوام زیادی ندارد. به علاوه این فرآیند گاز گلخانه ای تولید نمی کند و باعث تغییر اقلیم نمی شود.
 اما یکی از مشکلات این است که واداشتن و نگه داشتن هسته اتم ها در کنار یکدیگر نیازمند دما و فشار خیلی بالاست. تا اینجا هیچ آزمایشی موفق به بازدهی مثبت انرژی در این فرآیند نشده بود.
 مرکز احتراق ملی در کالیفرنیا یک پروژه ۳.۵ میلیارد دلاری است.
 در این مرکز مقدار خیلی کمی هیدروژن در یک کپسول به اندازه دانه فلفل قرار داده می‌شود.
 بعد از یک اشعه لیزری قدرتمند (۱۹۲-بیم) برای حرارت دادن و فشردن اتم‌های هیدروژن استفاده می‌شود.
 این لیزر آنقدر قوی است که می‌تواند دمای کپسول را به ۱۰۰ میلیون درجه سانتیگراد برساند که بیش از دمای مرکز خورشید است.
 تحت چنین فشاری است که کپسول شروع به فروپاشی درونی می‌کند و اتم های هیدروژن را جوش می‌دهد، فرآیندی که با آزاد شدن انرژی همراه است.
 دکتر ماروین آدامز نائب رئیس برنامه‌های دفاعی در «سازمان امنیت اتمی ملی آمریکا» با اعلام این دستاورد گفت که لیزرهای آزمایشگاه ۲.۰۵ مگاژول انرژی وارد کپسول کردند، که در مقابل به تولید ۳.۱۵ مگاژول انرژی همجوشی منجر شد.
 دکتر ملانی ویندریج، مدیر شرکت «فیوژن انرژی اینستایتس» به بی بی سی گفت: «از زمانی که معلوم شد علت اصلی درخشش خورشید همجوشی است، این موضوع مایه هیجان دانشمندان بوده. نتایج امروز واقعا ما را در مسیر تجاری کردن این فناوری قرار می دهد.»
 پروفسور جرمی پی. چیتِندِن، استاد فیزیک پلاسما و از مدیران مرکز مطالعات همجوشی اینرشیال در امپریال کالج لندن آن را یک «پیشرفت واقعی» توصیف کرد.
 او گفت: «این ثابت می کند که آرمان بلند تولید انرژی از گداخت هسته ای واقعا ممکن است.»
 دکتر بودیل مدیر «ال ال ان ال» در مورد این سوال که چقدر طول می کشد تا با روش گداخت نیروگاه برق ساخته شود گفت که هنوز موانع عمده ای وجود دارد اما «با تلاش و سرمایه گذاری هماهنگ، چند دهه تحقیق به روی فناوری های بنیادین می تواند ما را در موقعیت ساخت چنین نیروگاه قرار دهد.»
 این تخمین بهتر از ۵۰-۶۰ سالی است که دانشمندان تا پیش از این مطرح می کردند.
 یکی از موانع عمده، کاهش هزینه و گسترش ابعاد انرژی خروجی از سیستم است.
 در این آزمایش که میلیاردها دلار هزینه داشته انرژی کافی برای جوش آوردن ۱۵ تا ۲۰ کتری آب تولید شد.
 و هرچند انرژی تولید شده از گداخت بیش از انرژی ورودی ناشی از تاباندن لیزر به اتم های هیدروژن بود، اما انرژی لازم برای تولید لیزر در این محاسبات در نظر گرفته نشده است، درحالی که این انرژی خیلی بیش از انرژی به دست آمده از آزمایش بود.
"
412,دانش,دلیل وجود حباب‌هایی به بزرگی قاره در اعماق زمین چیست؟,علمی | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 این حباب‌ها از جمله بزرگ‌ترین ساختارهای فیزیکی در سیاره زمین هستند که ماهیت‌شان همچنان معمایی بزرگ محسوب می‌شود.
 در گوشه‌ای عجیب و غریب از منظومه شمسی، دو حباب اسرارآمیز زندگی می‌کنند.
 این توده‌های غیرعادی، شکل هندسی نامنظم دارند و تصور می‌شود در اعماق زمین به انتظار نشسته‌اند تا غذا مثل باران روی‌شان ببارد و آن‌‌ها هم به همین سادگی جذبش کنند.
 بیشتر بخوانید:
 اما زیستگاه‌ طبیعی این حباب‌ها، حتی از رژیم غذایی‌شان هم غیرعادی‌تر است. زیستگاهی که هر چند می‌توان آن را «سنگی» توصیف کرد اما سراسر از مواد معدنی عجیب و غریب در رنگ‌ها و شکل‌های ناشناخته پوشیده شده است. منطقه‌ای نسبتا بی‌حاصل که به جز دریایی درخشان در نقاط دور‌دست خود چیز دیگری ندارد. اما این دریا آنقدر بزرگ است که به اندازه مجموع اقیانوس‌های جهان در خود آب جای داده است.
 «دمای هوا» در اینجا همیشه روی ۱۸۲۷ درجه سانتیگراد ثابت است و فشار هوا در برخی مراکز پرفشار آن‌ تا حدود ۱/۳ میلیون برابر سطح زمین هم می‌رسد. در چنین محیط ویران‌کننده‌ای، اتم‌ها تغییرشکل می‌دهند و حتی شناخته‌شده‌ترین ماده‌ها هم رفتاری غیرمتعارف از خود نشان می‌دهند. در چنین محیطی، سنگ مثل پلاستیک انعطاف پذیر می شود و اکسیژن مثل فلز عمل می‌کند.
 اما نه این سرزمین عجایب سوزان سیاره‌ای فرا‌زمینی است و نه این حباب‌ها جانوران وحشی. این جا در واقع خود زمین است، جایی در عمیق‌ترین نقاط زیر پوسته آن.
 مکان مورد بحث در واقع گوشته پایینی زمین است - لایه‌ای سنگی که درست روی هسته زمین واقع شده. این توده‌ عمدتا جامد اما دنیایی متفاوت است و در آن از اشکال مختلف کریستال‌های الماس - در مجموع نزدیک به یک کوادریلیون تن کریستال الماس در گوشته زمین وجود دارد - تا مواد معدنی به شدت فرار که روی سطح زمین وجود ندارند، یافت می‌شود.
 در واقع فراوان‌ترین کانی‌ها در این لایه، یعنی دیومائوئایت و بریگمانیت همچنان برای دانشمندان ناشناخته هستند. آن‌ها برای رشد به فشار فوق‌العاده بالای مختص مرکز زمین نیاز دارند و بر روی زمین، تجزیه خواهند شد.
 مواد معدنی فرار هم فقط زمانی به شکل طبیعی‌شان دیده می‌شوند که در درون الماس‌هایی که به سطح زمین آورده شده‌اند، گیر افتاده باشند. حتی در این صورت هم پیش‌بینی اینکه این کریستال‌های الماس واقعاً در اعماق زمین چگونه به نظر می‌رسند غیرممکن است، چون خواص فیزیکی آن‌ها به دلیل فشاری که به طور معمول در این مناطق روی آن‌ها وجود دارد، به شدت تغییر می‌کند.
 از سوی دیگر آن اقیانوس دوردست هم حتی یک قطره آب ندارد و در واقع از آب موجود در درون کریستال‌های اولیوین ساخته شده است. این ماده معدنی بیش ار ۵۰ درصد گوشته بالایی زمین را تشکیل می‌دهد و در سطوح عمیق‌تر به کریستال‌های آبی رنگ رینگ‌وودیت تبدیل می‌شود.
 وردان لکیچ، استاد جغرافیا در دانشگاه مریلند آمریکا می‌گوید: ""در این اعماق، شیمی به طور کامل تغییر می‌کند و تا جایی که می‌دانیم، برخی مواد معدنی وجود دارند که شفاف‌تر می‌شوند.""
 با این حال، این ""حباب‌های"" اعماق زمین هستند که در حال حاضر زمین‌شناسان در سراسر جهان را به خود درگیر کرده‌اند.
 عرض این ساختارهای فیزیکی به هزاران کیلومتر می‌رسد و ۶ درصد از حجم کل سیاره را تشکیل داده‌اند. در مورد ارتفاع این حباب‌ها برآوردهای مختلفی وجود دارد اما تصور می‌شود بلندی یکی از آن‌ها که با نام «توزو» شناخته می‌شود و زیر آفریقا قرار گرفته، به حدود ۸۰۰ کیلومتر برسد؛ این معادل ارتفاع ۹۰ کوه اورست است که روی هم چیده شده باشند. دومین حباب با نام «جیسون»، زیر اقیانوس آرام قرار دارد و ارتفاع آن ممکن است تا ۱۸۰۰ کیلومتر ، یعنی ارتفاع ۲۰۳ کوه اورست بر روی هم برسد.
 اما نکته مهم این است که شناخت این حباب‌ها می‌تواند به پیدا شدن جواب برخی معماهای زمین‌شناسی که تا کنون حل نشده باقی مانده‌اند کمک کند،‌ از جمله این که زمین چگونه شکل گرفته، چه بر سر سیاره فرضی تیا آمده و چرا برخی آتش‌فشان‌ها در مکان‌هایی شکل می‌گیرند که چندان قابل توجیه نیستند؟ کشف راز حباب‌ها حتی ممکن است راهی که زمین احتمالا در هزاره‌های آینده پیش بگیرد را هم تا حدی روشن کند.
 سال ۱۹۷۰، شوروی سابق به یکی از بلندپروازانه‌ترین پروژه‌های تاریخ بشر دست زد. آن‌ها تلاش کردند با حفاری پوسته زمین تا جایی که ممکن است در اعماق این سیاره پیش بروند. این لایه سنگی جامد که روی گوشته عمدتا جامد - که خود دور هسته را دربرگرفته- قرار دارد، تنها جایی از سیاره زمین است که چشم بشر آن را دیده و هیچ کس نمی‌دانست با پیش‌روی در اعماق ناشناخته آن چه اتفاقی خواهد افتاد.
 پروژه موسوم به «چاه ابر‌ژرف کولا» که در مدار قطب شمال در شمال‌شرقی روسیه در حال اجرا بود،‌ تا سال ۱۹۹۴ تا عمق ۱۲ هزار و ۲۶۰ متری زمین پیش رفته بود که مته حفاری در زمین گیر کرد.
 در این عمق از زمین که دما تا ۲۸۰ درجه سانتیگراد یعنی حدودا ۲ برابر چیزی که پیش‌بینی شده بود، رسید، گرانیت دیگر قابل حفاری نبود و بیشتر شبیه پلاستیک بود تا سنگ. به این ترتیب پروژه متوقف شد و تا به امروز هیچ کس نتوانسته بیش از این در پوسته زمین پیش برود.
 برنارد استاینبرگر، متخصص پویایی‌شناسی زمین از دانشگاه اسلو در نروژ می‌گوید: «ما در مورد گوشته زمین خیلی کمتر از ماورای جو که می‌توانیم با تلسکوپ مشاهده‌اش کنیم، اطلاعات داریم، چون تمام آنچه در موردش می‌دانیم بسیار، بسیار غیرمستقیم است.»
 اما برای مطالعه محیطی غیر‌قابل مشاهده و دور‌از دسترس، ظاهرا راه دیگری هم وجود دارد.
 لرزه شناسی علم مطالعه امواج انرژی است که در اثر حرکت ناگهانی زمین طی رویدادهای عظیم مانند زلزله تولید می شوند. این امواج عبارتند از به اصطلاح «امواج سطحی» که در سطح هستند و «امواج حجمی» یا درونی که در داخل زمین حرکت می کنند.
 دانشمندان برای ثبت این امواج از حس‌گرهایی که آن سوی کره زمین درست مقابل محل شناسایی زلزله قرار داده شده، استفاده می‌کنند و تمامی امواجی که به آن سوی زمین می‌‌رسند را مورد بررسی قرار می‌دهند. تجزیه و تحلیل الگوی این امواج، می‌تواند به شناسایی آنچه ممکن است صدها کیلومتر در عمق زمین اتفاق بیفتد، کمک کند.
 همین ویژگی‌ها بود که به کشف مهم اینگه لیمان، ژئو‌فیزیکدان دانمارکی در سال ۱۹۳۶ ختم شد. این‌که هسته زمین کاملا جامد نیست و از یک بخش درونی جامد تشکیل شده که یک لایه بیرونی مایع آن را در برگرفته است.
 این روش در نهایت بهبود یافت، به این معنا که نه تنها مشاهده مناطق زیرین سطح زمین ممکن شد بلکه امکان ترسیم اعماق پنهان آن به شکل سه بعدی هم بوجود آمد . لکیچ در این باره می‌گوید: ""ما از همان تکنیک‌هایی استفاده می‌کنیم که در توموگرافی کامپیوتری یا سی‌تی‌ اسکن به کار گرفته می‌شوند. این در واقع نوعی توموگرافی از درون زمین است.""
 تقریبا بلافاصله پس از آن بود که محققان حباب‌های زمین را کشف کردند.
 با این که گوشته زمین قبلا به عنوان لایه‌ای همگن در نظر گرفته می‌شد، اما زمین‌شناسان دو منطقه عظیم در داخل آن شناسایی کردند؛ یکی زیر قاره آفریقا و دیگری زیر اقیانوس آرام، جایی که امواج زمین‌لرزه با مقاومت مواجه می‌شوند و سرعت‌شان کاهش می‌یابد. درست مثل هسته زمین،‌ این مناطق آشکارا با سایر نقاط گوشته فرق دارند و در واقع برخی از بزرگ‌ترین ویژگی‌هایی این سیاره را به نمایش می‌گذارند.
 این‌ توده‌های غول‌پیکر به اصطلاح استان‌های بزرگ با سرعت برشی پایین یا ال‌ال‌اس‌وی‌پی (LLSVP)هستند که به دلیل داشتن اشکال منحصر به فرد به سختی می‌توان مشابهی آشنا برایشان پیدا کرد. شاید بتوان آن‌ها را به عنوان کوه‌ها یا تپه‌هایی که به شکلی غیر‌معمول برآمده هستند توصیف کرد اما خود لکیچ ترجیح می‌دهد از این کلمات استفاده نکند. او می‌گوید: « آن‌ها بزرگ‌تر از قاره هستند.» در ادامه بحث‌های زیادی در مورد ظاهر این توده‌ها شکل گرفت و در نهایت آن‌ها به عنوان حباب شناخته شدند.
 اما کشف منشاء و چگونگی شکل‌گیری این حباب‌ها حتی از توصیف ظاهر آن‌ها هم گیج‌کننده‌تر است.
 اولین حدس مطرح شده در مورد منشاء‌ این حباب‌ها این است که از میلیاردها سال پیش وجود داشته‌اند،‌ یعنی زمانی که زمین هنوز داشت شکل می‌گرفت و گوشته آن - که حالا از سنگ جامد ساخته شده- در واقع اقیانوسی از ماگما یا مواد مذاب بود. وقتی این مواد معدنی در این لایه شروع به سخت و بلوری شدن کردند،‌ برخی نقاط به ناخالصی‌هایی‌ که قبلا با مواد مذاب مخلوط شده بودند،‌ چسبیدند. این مناطق که تمام این مدت در جای خود باقی مانده‌اند،‌ حالا حباب‌های عجیب و غریب در عمق زمین را تشکیل می‌دهند.
 یک احتمال دیگر این است که حباب‌ها طی فرآیندهای تکتونیک بوجود آمده‌اند. همه می‌دانیم که شکستن پوسته زمین به شکل‌گیری صفحات تکتونیک منجر شده که مدام در حال حرکت هستند و زیر یکدیگر - و همین‌طور روی هم- می‌لغزند. عده‌ای از زمین‌شناسان معتقدند که ممکن است برخی از این قطعات شکسته پوسته در عمق گوشته رسوخ کرده و ساختارهای توده‌ای را تشکیل داده‌ باشند که ترکیب شیمیایی‌ آن‌ها با لایه سنگی اطراف‌شان فرق دارد.
 احتمال سوم هم این است که مد‌ت‌ها پس از شکل‌گیری زمین، آهن به نحوی از هسته زمین به بیرون آن نشت کرده و وارد گوشته شده است. در نهایت ترکیب آهن با سنگ در برخی نقاط گوشته باعث شکل‌گیری این حباب‌ها شده است. با این حال، به گفته استاینبرگر این ایده محبوبیت چندانی ندارد چون دلیل واضحی برای توجیه این اتفاق وجود ندارد.
 اما سال گذشته، گروهی از دانشمندان در دانشگاه ایالتی آریزونا ایده‌ای تازه را مطرح کردند:‌ این که شاید حباب‌ها به نوعی منشا بیگانه داشته و بقایای سیاره فرضی تیا باشند که گفته می‌شود ۴ و نیم میلیارد سال پیش با زمین برخورد کرده‌است . همان برخوردی که دانشمندان برای مدت‌ها تصور می‌کردند به شکل‌گیری ماه منجر شده است.
 اما حباب‌های عجیب اعماق زمین هر منشایی که داشته باشند و هر قدر هم که دور به نظر برسند، به اعتقاد بسیاری از دانشمندان زندگی روی سطح زمین را به شکل محسوسی تحت تاثیر قرار داده‌اند.
 یکی از این تاثیرات به چگونگی توزیع آتش‌فشان‌ها روی سطح زمین مربوط می‌شود.
 بخش عمده مشهورترین مناطق آتش‌فشانی دنیا - از جمله حلقه آتش به طول نزدیک به ۴۰ هزار کیلومتر در اقیانوس آرام که تعدادی آتش‌فشان و گسل‌ زلزله روی آن قرار دارد- بالای مناطقی قرار دارند که صفحات تکتونیک به هم برخورد می‌کنند. اما به طرز عجیبی برخی مناطق به شدت فعال زمین از این الگو تبعیت نمی‌کنند. از جمله آن‌ها جزایر هاوایی در اقیانوس اطلس شمالی است که ۶ آتشفشان فعال و میدان‌های گدازه وسیع دارد در برخی مناطق آن مواد مذاب به طور مداوم از زمین بیرون می‌زنند. آن هم در حالی که این جزایر در میانه اقیانوس اطلس شمالی قرار دارند و هزاران کیلومتر از جزایر دیگر فاصله دارند.
 یک توضیح برای این اتفاق به توده‌های فرضی موسوم به «ستون‌های گوشته‌ای» مربوط می‌شود. در نقاط داغ گوشته پایینی زمین، سنگ‌های داغ‌تر بالا می‌آیند و شبکه‌هایی از کانال‌های عمودی شبیه به درخت تشکیل می‌دهند که تا پوسته زمین می‌رسند. این فرایند از لایه‌ای که درست اطراف هسته زمین قرار دارد شروع می‌شود که دمای داخلی آن می‌تواند تا دمای سطح خورشید هم بالا برود.
 به نظر می‌رسد در نقاطی که این ستون‌های گوشته‌ای به سطح زمین رسیده‌اند،‌ معمولا آتشفشان شکل گرفته است.
 امروزه به راحتی می‌توان با استفاده از لرزه‌نگاری نقشه‌های پایه از ستون‌های گوشته‌ای را تهیه کرد. در ۲۰۰۸،‌ زمین‌شناسان نکته جالبی را کشف کردند: این که همه این ستون‌ها تقریبا در لبه حباب‌های زمین قرار گرفته‌اند.
 اما اینجا سوالی شبیه به معمای مرغ و تخم‌مرغ مطرح می‌شود:‌ این که آیا این مناطق به دلیل وجود حباب‌ها از نظر زمین‌شناسی فعال‌تر هستند یا حباب‌ها در این مناطق قرار گرفته‌اند چون فعالیت‌ بالا در این نقاط به نوعی آن‌ها را به این سمت سوق داده‌است؟
 شاید چیزی شبیه به این اتفاق افتاده باشد: صفحات تکتونیک که در اعماق زمین رسوخ کرده‌اند در نهایت به انتهای گوشته رسیده و حباب‌ها را تشکیل داده‌اند. آن‌ها به شکل عجیبی در آن اعماق متراکم‌تر از سنگ‌های اطراف خود هستند و این به ایجاد نوعی لایه عایق بالای هسته منجر می‌شود که نمی‌گذارد نقاط فوق‌العاده داغ درون آن، ستون‌های گوشته‌ای ایجاد کنند. به همین دلیل ستون‌ها در عوض در اطراف لبه‌های حباب‌ها تشکیل می‌شوند که با طی مسیر نزدیک به ۳ هزار کیلومتر در عمق زمین به سطح آن می‌رسند. پس به نظر می‌رسد، در واقع این حباب‌های اعماق زمین هستند که باعث شکل‌گیری ستون‌های گوشته‌ای در نقاط مشخصی از زمین می‌شوند.
 اگر این نظریه درست باشد، نشان می‌دهد که ساختارهای مخفی عجیب و غریب در اعماق زمین تاثیری چشمگیر بر سیاره ما دارند و و در تعیین محل وقوع برخی فوران‌های آتش‌فشانی و مکان جزایری که در نتیجه آن شکل می‌گیرند،‌ نقشی موثر ایفا می‌کنند. اگر این حباب‌ها نبودند، نه از مجمع‌الجزایر هاوایی خبری بود و نه از جزیره هاینان در چین.
 حباب‌های اعماق زمین اگر چه خود همچنان معمایی بزرگ هستند اما احتمالا می‌توانند به کشف برخی از اسرار زمین و حتی معمای دنیای بیگانه که مدت‌هاست حل نشده مانده کمک کنند. شاید روزی بشر روش‌های بهتری برای مشاهده درون زمین و دیدن این حباب‌ها پیدا کند.
"
413,دانش,«تحولی بزرگ» در درمان با ویرایش ژنتیکی، اثری از سرطان در دختر نوجوان دیده نمی‌شود,سلامت |  پژوهش پزشکی |  علمی | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 نوجوانی که سرطان خونش به درمان‌های موجود جواب نداده بود با استفاده از یک روش نوین، اکنون عاری از سرطان است.
 این روش مهندسی ژنتیک، نوعی «ویرایش ژنتیکی» دقیق‌تر است به نام «ویرایش بازهای نوکلئیدی» که به گفته پزشکان و دانشمندان بیمارستان گریت اورموند استریت در لندن، بیمارستان تخصصی کودکان دانشگاه یوسی‌ال، برای اولین بار در دنیا انجام شده است و آلیسیا، دختر ۱۳ ساله، اکنون شش ماه بعد از شروع این درمان، عاری از سرطان است.
 پارسال پزشکان تشخیص دادند که آلیسیا به سرطان حاد لنفوسیت‌های تی (T-ALL) مبتلا شده اما درمان‌های رایج، شیمی‌درمانی و پیوند مغز استخوان که معمولا موثرند، جواب ندادند. در این بیماری سلول‌های تی که باید بدن را از عوامل بیماری‌زا محافظت کنند خود افسارگسیخته و بیماری‌زا می‌شوند.
 بنابراین، متخصصان در بیمارستان گریت اوموند استریت به آلیسیا و مادرش پیشنهاد این روش جدید را دادند که برای کسی انجام نشده بود. راهی دیگری نمانده بود، آلیسیا در نهایت تصمیم گرفت آن را امتحان کند. او ۱۶ هفته در بخش ایزوله در بیمارستان بستری شد و حتی نمی‌توانست برادرش را که مدرسه می‌رفت ببیند. در حین این درمان، چون سیستم ایمنی سرکوب می‌شود فرد بشدت در خطر عفونت قرار دارد.
 یک گروه بزرگ علمی و طبی به سرپرستی پروفسور ایمنی‌شناسی واسیم قاسم شروع به آماده کردن دارو برای آلیسیا به روش جدید کردند. از زمانی که روش انقلابی ویرایش ژنتیکی موسوم به کریسپر معرفی شد حدود ده سال و از زمانی که روش جدیدتر ویرایش بازها معرفی شد شش سال می‌گذرد.
 به گفته پروفسور قاسم این شاخه «بسرعت رو به پیشرفت» است و «قابلیت فراوانی» در درمان «بیماری‌های مختلف» دارد.
 برای ساخت دارو، از یک فرد سالم لنفوسیت‌های تی را گرفتند و با دستکاری ژنتیکی، آنها را به سلول‌های تی موسوم به «کایمریک گیرنده آنتی‌ژن» یا «سلول تی کار» تبدیل کردند. این سلول‌های »کار» دستکاری شدند تا سلول‌های سرطانی را شناسایی و نابود کنند. اما استفاده از روش معمول تولید این سلول‌ها برای درمان سرطان سلول تی آسان نیست، چرا که در مرحله تولید دارو، خود این سلول‌های «کار» همدیگر را بجای سلول سرطانی می‌گیرند و از بین می‌برند.
 پژوهشگران در بیمارستان گریت اورموند استریت برای غلبه بر این مشکل از روش جدید ویرایش بازها استفاده کردند و چندین دستکاری در بازهای رشته دی ان آ کردند بجای اینکه خود رشته اصلی را ویرایش کنند.
 اگر دو رشته دی‌ان‌ای را به شکل نردبان فرض کنیم، در روش کریسپر، برای دستکاری ژن معیوب بخشی از دو ستون نردبان هم دستکاری می‌شود، مثل شکل زیر:
 اما در روش جدید یعنی ویرایش بازها فقط پله‌های نردبان دستکاری می‌شوند، مثل شکل زیر:
 دارو را به آلیسیا دادند و ۲۸ روز بعد، پیوند مغز استخوان کردند تا پس از اینکه سلول‌های «کار» سلول‌های سرطانی را از بین بردند، سیستم خونساز و ایمنی بتوانند بدون وجود سلول‌های سرطانی، خود را نوسازی و بازسازی کنند.
 تا سه ماه بعد آزمایش‌ها نشان می‌دادند که سرطان هنوز باقی است. بعد اتفاق مهمی افتاد و در دو بررسی بعدی نشانی از سرطان در آلیسیا دیده نشد.
 اکنون سوال بزرگ این است که این وضعیت آیا پایدار می‌ماند یا بیماری بر می‌گردد. از این رو آلیسیا مرتب از نظر طبی زیر نظر است با اینحال او که کریسمس پارسال ممکن بود آخرین کریسمسش باشد، اکنون با خوشحالی در کنار خانواده به روزهای بهتر امیدوار است.
 سازمان غذا و داروی آمریکا به روش جدید اجازه کارآزمایی بالینی داده اما هنوز این روش برای درمان گسترده تایید نشده است.
 بیمارستان گریت اورموند استریت کارآزمایی برای ده بیمار دیگر را که به درمان‌های سرطان خون پاسح نداده‌اند در برنامه دارد.
 استفاده از ویرایش بازها برای بیماری‌های دیگر هم مثل کم‌خونی داسی که فقط با تغییر یک باز در رشته دی‌ان‌ای قابل درمان‌اند، بزودی انجام می‌شود.‌
 تنها کارآزمایی بالینی دیگری که با استفاده از ویرایش بازها گزارش شده، تابستان ۲۰۲۲ در نیوزیلند بود، برای درمان یک بیماری ژنتیکی که باعث افزایش خطرناک کلسترول خون می‌شود.
"
414,دانش,د﻿انشمندان موفق به کشف دو کانی تازه در یک شهاب سنگ شدند,علمی |  ستاره شناسی |  سومالی | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 ن﻿اتاشا بوتی، بی‌بی‌سی نیوز
 دانشمندان می‌گویند شهاب سنگی را کشف کرده‌اند که حاوی دو کانی است که قبلا هرگز در زمین دیده نشده بود.
 محققان کانادایی گفتند که این سنگ دو سال قبل در نواحی روستایی سومالی کشف شد اما محلی‌ها فکر می‌کنند که خیلی قدیمیتر است.
 آنها این سنگ را «شب فتاد» نام گذاشته‌اند و می گویند در اشعار، آهنگ‌ها و رقص هایی که پنج نسل را در بر می گیرد ثبت شده است. امروز از آن برای تیز کردن چاقو استفاده می‌شود.
 نام‌های رسمی برای کانی‌هایی که تازه کشف شده «ایلالیت» و «الکینستانتونیت» است.
 اینها را محققان در دانشگاه آلبرتا با بررسی یک تکه ۷۰ گرمی از این شهاب سنگ ۱۵ تنی شناسایی کردند. گفته می‌شود این نهمین شهاب سنگ بزرگی است که به زمین می‌رسد و ۹۰ درصد از آهن و نیکل تشکیل شده.
 نام «ایلالیت» از این جهت انتخاب شده که شهاب در ناحیه «عیل علی» در سومالی پیدا شد و الکینستانتونیت از کارشناسی در ناسا به نام لیندی الکینز-تانتون برگرفته شده.
 پروفسور کریس هِرد مدیر مجموعه شهابهای دانشگاه آلبرتا گفت: «لیندی مطالعه زیادی درباره چگونگی شکل گرفتن هسته سیارات انجام داده، اینکه این هسته های آهنی-نیکلی چطور شکل می گیرند، و نزدیک ترین چیزی که به آن داریم شهاب های آهنی هستند. بنابراین مناسب بود که یک کانی را به نام او بگذاریم و خدمات او به علم را به رسمیت بشناسیم.»
 تحلیل یک کانی دیگر که هنوز شناسایی نشده توسط محققان این دانشگاه در جریان است که امیدوارند تکه های بیشتری از این شهاب را به دست آوردند.
 پروفسور هرد می گوید «هر وقت ماده جدیدی شناسایی می شود، دانشمندان مواد هم به آن علاقه مند می شوند چون به طور بالقوه کاربردهای وسیعی در جامعه خواهد داشت.»
"
415,دانش,کارآزمایی داروی جدید آلزایمر؛ تاثیر نسبی، عوارض ناخواسته,سلامت |  پژوهش پزشکی |  علمی | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 مرحله سوم کارآزمایی یک داروی جدید برای درمان آلزایمر، تاثیر «نسبی» در کاهش توانایی‌های شناختی و کارکردی را نشان داده اما این تاثیر کوچک فقط در مراحل اولیه بیماری و با عوارض جانبی جدی همراه بوده است.
 این دارو لکانِمب نام دارد و محصول شرکت داروسازی ژاپنی اِیزای و شرکت داروسازی آمریکایی بایوجن است.
 گروه بزرگی از دانشمندان از دانشگاه‌های مختلف دنیا این کارآزمایی را با بودجه دو شرکت سازنده انجام دادند و نتایج آن در نشریه پزشکی نیوانگلند منتشر کردند.
 در آلزایمر برخی پروتئین‌هایی که برای فعالیت مغز ضروری هستند، به دلیلی نامعلوم، به هم دیگر می‌چسبند و تجمع این توده‌های پروتئین در داخل و خارج سلول عصبی (نورون)‌، هم باعث تخریب و از بین رفتن نورون‌ها می‌شود و هم اختلال در ارتباطشان با همدیگر. با پیشرفت بیماری تجمع این پروتئین‌ها و در نتیجه مرگ نورون‌ها و قطع ارتباطشان بیشتر می‌شود. ایم بمرور باعث زوال توانایی‌های شناختی مثل حافظه و توانایی‌های حرکتی می‌شود.
 یکی از مهمترین پروتئین‌هایی که تجمع و به هم چسبیدن غیرطبیعی‌اش در بین نورون‌ها، ضایعه در بافت مغز ایجاد می‌کند آمیلوئیدبتا نام دارد. این پروتئین خود محصول سوخت‌وساز پروتئینی است که فضای بین نورون‌ها را پر می‌کند. آمیلوئیدبتا دو نوع دارد، محلول و نامحلول.
 لاکنمب همین آمیلوئیدبتای محلول را هدف می‌گیرد. این دارو یک پادتن (آنتی‌بادی) است از نوع ایمونوگلوبین جی انسانی‌شده که وریدی تزریق می‌شود. این دارو به توده آمیلوئیدبتا می‌چسبد و آن را نشان‌دار می‌کند تا سیستم ایمنی بتواند آن را ببیند و برای از بین بردنش وارد عمل شود.
 در این کارآزمایی ۱۷۹۵ نفر شرکت کردند و در طول ۱۸ ماه نیمی دارو دریافت کردند و نیم دیگر دارونما. پژوهشگران با تصویربرداری پزشکی از مغز و مصاحبه‌های ارزیابی روش‌مند پیشرفت آلزایمر، نتایج را بررسی کردند:
 «لکانمب نشانگرهای آمیلوئید را در مراحل اولیه آلزایمر کاهش داد و باعث کاهش نسبی زوال معیارهای شناحتی و کارکردی در قیاس با دارونما در طول ۱۸ ماه شد اما با عوارض ناخواسته همراه بود. برای تعیین کارایی و بی‌ضرر بودن لکانمب در مراحل اولیه آلزایمر، به کارآزمایی‌های طولانی‌تری نیاز هست.»
 بااینحال نتایج این پژوهش با استقبال برخی نهادها و دانشمندان همراه شده است. انجمن آلزایمر بریتانیا آن را «تاثیرگذار» خواند و پروفسور جان هاردی، یکی از کسانی که سی سال پیش هدف قرار دادن آمیلوئید را برای درمان آلزایمر پیشنهاد کرد، آن را «تاریخی» دانست و گفت «داریم شروع درمان‌های آلزایمر را می‌بینیم.»
 مسئله این است که آلزایمر هر چه بیشتر شیوع پیدا می‌کند اما هنوز هیچ درمانی ندارد. داروهایی که تجویز می‌شوند برای کاهش علائم هستند و در سیر بیماری تاثیری ندارند. در حال حاضر در دنیا حدود ۵۵ میلیون نفر آلزایمر دارند و پیش‌بینی شده که تعدادشان تا سال ۲۰۵۰ به ۱۳۹ میلیون نفر برسد.
 متخصصان درباره این دارو اختلاف نظر دارند. کارایی دارو در یک ارزیابی ۱۸ امتیازی، ۰/۴۵ امتیاز بوده و عوارضی مثل خونریزی مغزی و تورم مغز داشته است. علاوه بر این روشن نیست در ماه‌های آینده این درمان چه تاثیری خواهد داشت.
 اما داروی دیگری هم نیست، از این رو برخی متخصصان می‌گویند حتی اگر تاثیر این دارو اندک باشد بهتر از هیچ است و اینکه می‌توان امیدوار بود داروهای بعدی کارایی بیشتر و عوارض کمتر داشته باشند.
 یک دلیل دیگر این است که در آلزایمر فقط تجمع توده‌های آمیلوئیدبتا در خارج سلول عصبی عامل بیماری نیست. یک پروتئین دیگر به نام تائو هم در داخل سلول به دلیلی نامعلوم شروع به چسبیدن به هم می‌کند که باعث تخریب نورون می‌شود.
 در این فرآیند هم سیستم ایمنی و واکنش‌های التهابی آن نقش دارد و چون لکانمب در واقع نوعی ایمنی‌درمانی است، می‌تواند راه را برای هدف قرار دادن توده‌های تائو در داخل نورون هم باز کند.
 سازمان غذا و داروی آمریکا در حال بررسی این است که مجوز استفاده وسیعتر از لکانمب را بدهد. شرکت‌های سازنده، ایزای و بایوجن، قصد دارند سال آینده در کشورهای دیگر هم درخواست مجوز کنند.
 تاکنون بیش از ۱۰۰ داروی آلزایمر بی‌فایده از کار درآمده‌اند. آدوکانوماب پارسال در آمریکا مجوز استفاده گرفت اما بسیاری در مورد کارایی آن هم تردید دارند.
"
416,دانش,آرتمیس ۱؛ فضاپیمای ناسا به ماه رسید,علمی |  ایالات متحده آمریکا |  فضا | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 فضاپیمای آرتمیس ناسا به ماه رسید. کپسول اوریون اکنون ۱۳۰ کیلومتر (۸۰ مایل) بالاتر از سطح ماه حرکت می‌کند، و بعدتر وارد مدار بزرگتری می‌شود.
 در طی این ماموریت که در ساعت ۱۲:۴۴ به وقت گرینویچ آغاز شد، این فضاپیما برای حدود ۱۵ دقیقه از تماس خارج شد، چرا که در سمت دورتر ماه صورت می‌گرفت.
 تیم پروژه آرتمیس «سخت منتظر» سیگنال این فضاپیما هستند. عملکرد این ماموریت از زمان پرتاب در هفته گذشته تاکنون «بهتر از انتظارات» بوده است.
 آرتمیس ۱ از یک موشک بسیار پرقدرت به نام «سامانه پرتاب فضایی»، به ارتفاع یک ساختمان ۳۲ طبقه، تشکیل شده و یک محفظه (کپسول) به نام اوریون. اوریون هشت دقیقه بعد از پرتاب از سامانه جدا شد و تقریبا یک ساعت و نیم بعد، به گفته ناسا، با موفقیت در مسیر تعیین‌شده قرار گرفت. اوریون چهار آنتن‌ خورشیدی‌اش را فعال کرده بود و با سرعت بیش از ۳۴ هزار کیلومتر در ساعت به پیش می‌رفت.
 اوریون ظرف شش روز گذشته از حدود صد کیلومتری سطح ماه گذشت و ۶۴ هزار کیلومتر از آن دورتر شد و امروز نهایتا در مدار ماه دور می‌زند و اطلاعات جمع می‌کند. اوریون بعد دوباره به سطح ماه نزدیک می‌شود تا از گرانش آن بعنوان نیروی پیش‌ران استفاده کند و راه برگشت به زمین را در پیش بگیرد و پس از ۲۶ روز و طی بیش از دو میلیون کیلومتر در اقیانوس آرام فرود آید.
 زبولون اسکویل، مدیر پرواز ناسا گفت: «این یکی از آن روزهایی است که شما برای مدت‌های مدید به آن فکر کرده‌اید و آرزویش را کرده‌اید.»
 او گفت: «امروز صبح ما دیدیم که زمین در پشت ماه نشسته است، در حالی که ما یک وسیله پیشرفته دیگر بشر را به دور ماه می‌بریم و آماده می‌شویم تا ظرف چند سال دیگر دوباره بشر را به ماه برگردانیم. این کل بازی را تغییر می‌دهد، یک انقلاب است.»
 هفته پیش، پس از دو بار تعویق، پرقدرت‌ترین موشک ناسا با غرشی مهیب و پرنور در میانه شب از پایگاه فضایی کندی در فلوریدا عازم ماه شد و چند ساعت بعد اولین تصویر را مخابره کرد، از کره زمین که هر لحظه پشت سرش کوچکتر و دورتر می‌شد.
 اولین پرتاب آزمایشی برنامه آرتمیس ۱، دو بار در تابستان به دلیل نقص فنی به تعویق افتاده بود و این بار هم با دو نقص فنی دیگر روبرو شد اما مهندسان پیش از آنکه فرصت از دست برود آنها را برطرف کردند.
 آرتمیس برنامه آمریکا و ناسا برای اسکان در ماه است و مرحله اول آن، آرتمیس ۱، هفته پیش با موفقیت انجام شد.
"
417,دانش,برای اولین بار خون تولید‌شده در آزمایشگاه به انسان تزریق شد,پژوهش پزشکی |  علمی | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 دانشمندان در بریتانیا برای اولین بار خون تولید‌شده در آزمایشگاه را به انسان‌های داوطلب تزریق کردند.
 مقدار اندکی خون، حدود چند قاشق چایخوری برای آزمایش تزریق شد تا چگونگی کارکرد آن در بدن انسان بررسی شود. اگر این اقدام موفقیت‌آمیز باشد امیدوارند که تولید خون برای افرادی که دارای گروه‌های خونی نادر هستند آسان‌تر شود، گروه‌های خونی که خون آنها کمتر در دسترس است.
 هم‌چنین امید است که به افراد مبتلا به بیماری‌های خاص مانند بیماری کم‌خونی داسی‌شکل که نیاز به درمان مداوم دارند کمک کند.
  این پژوهش با همکاری پژوهشگرانی از بریستول، کمبریج، لندن و گروه خون‌شناسی و پیوند عضو نظام بهداشت‌ودرمان ملی بریتانیا(ان‌اچ‌اس) انجام شده است.
 آنها پژوهش خود را با یک واحد خون اهدا‌یی انسان (حدود ۴۷۰‌میلی‌لیتر) شروع کردند. سپس با استفاده از دانه‌های مغناطیسی سلول‌های بنیادی را جدا کردند، این سلول‌ها می‌توانند به انواع سلول‌های خونی تبدیل شوند.
 سلول‌های بنیادی پیش از آنکه در مسیر تبدیل به گلبول‌های قرمز خون قرار گیرند، به تعداد زیاد در آزمایشگاه تولید می‌شوند.
 روال تولید تا تکمیل مرحلهٔ نهایی حدود سه‌هفته طول می‌کشد. دو داوطلبی که برای اولین بار مقدار کمی از این خون را دریافت کرده‌اند به گفتهٔ پزشکان تاکنون حال‌شان خوب است.
 این پژوهش قصد دارد خون تولید‌شده را حداقل روی ۱۰ داوطلب سالم دیگر آزمایش کند. آنها دو بار حدود یک تا دو قاشق چایخوری خون با فاصلهٔ چهار ماه دریافت می‌کنند که یکی خون معمولی و دیگری خون تهیه‌شده در آزمایشگاه خواهد بود. 
 خون تهیه‌شده در آزمایشگاه حاوی مادهٔ ویژه‌ای است که به دانشمندان امکان رد‌گیری و مشاهده طول‌عمر آن در بدن انسان را می‌دهد.
 در قدم اول نیاز به پژوهش‌ها و آزمایش‌های بیشتری است اما امید است که در آینده خون تولید‌شده در آزمایشگاه بتواند یاریگر بیماران با گروه‌های خونی کمیاب باشد.
 پروفسور اشلی توی از دانشگاه بریستول می‌گوید بعضی گروه‌های خونی “بسیار نادر” هستند طوری که شاید فقط ۱۰ نفر در سراسر کشور باشند که بتوانند خون اهدا کنند.
 تولید خون در آزمایشگاه هم‌چنین می‌تواند به افراد مبتلا به کم‌خونی داسی‌شکل که نیاز به تزریق مداوم خون دارند یاری رساند.
 گلبول‌های قرمز به‌طور‌معمول ۱۲۰ روز عمر می‌کنند تا سلول‌های جدید جای آنها را بگیرند. خون‌های اهدایی ترکیبی از گلبول‌های جدید و قدیمی‌تر است در‌حالی‌که خون تولید‌شده در آزمایشگاه گلبول‌های تازه دارد که ۱۲۰ روز عمر می‌کنند. پژوهشگران امیدوارند این تلاش باعث شود این بیماران نیاز به تزریق خون کمتری در آینده داشته باشند.
"
418,دانش,تحریم‌های اتحادیه اروپا؛ نقش ابرآروان در محدودیت اینترنت در ایران چیست؟,فن‌آوری |  اعتراضات ایران ۱۴۰۱ |  علمی |  ایران | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 شورای وزیران اتحادیه اروپا روز دوشنبه (۲۳ آبان) اعلام کرده است که در واکنش به سرکوب اعتراضات شهروندان ایرانی از سوی ماموران جمهوری اسلامی ایران،۳۲ فرد و نهاد جمهوری اسلامی را وارد فهرست تحریم‌های حقوق‌بشری این اتحادیه کرده است.
 شرکت خدمات ابری ابرآروان ایران نیز در فهرست تحریم‌های اتحادیه اروپا قرار گرفته است. این شرکت در اوایل دهه نود خورشیدی شروع به کار کرد. با آغاز اعتراضات اخیر سراسری در ایران و اعمال محدودیتهای شدید اینترنتی دراین کشور، نام این شرکت باردیگر با خبرها گره زده شد. مدتی پیش گروه هکری انانیموس یا ناشناس مدعی شده بود که در بررسی اسناد هک شده مشخص شده است که این شرکت با دستور مقامات مسئول در اعمال محدودیت اینترنت در ایران سایت‌هایی را «مسدود» کرده است.
 د﻿ر ماه اکتبر برخی از سایتهای آلمانی گزارش‌هایی درباره نقش این شرکت در اعمال محدودیت اینترنت در کشور منتشر کردند، از جمله «نتزپلتیک» که گزارش مفصلی در این باره منتشر کرد.
 اتحادیه اروپا در بخشی از اعلام تحریمهای خود درباره شرکت ابرآروان؛ گفته که این شرکت «مجری پروژه های دولتی در قطع و محدودیت اینترنت بوده است.» این شرکت بلافاصله پس از اعلام این تحریم اتحادیه اروپا در بیانیه‌ای هر گونه «نقش داشتن در محدودیت یا قطع اینترنت» در ایران را رد کرد.
 برای بررسی دلیل گنجاندن نام ابرآروان در تحریم‌های اتحادیه اروپا و تحریم یک شرکت ارایه دهنده خدمات ابری باید ابتدا نگاهی کرد به ساختار آنچه که در ایران با نام «اینترنت ملی» از آن یاد می‌شود و استفاده دست‌اندرکاران طراحان این شبکه از شرکت‌های ارایه دهنده خدمات ابری.
 «شبکه ملی اطلاعات» که در بین همه از عموم مردم تا آیت‌الله علی خامنه‌ای، رهبر جمهوری اسلامی، به «اینترنت ملی» مشهوراست مفهومی است که در شورای عالی فضای مجازی، طراحی می‌شود و وزارت ارتباطات و فناوری اطلاعات، آن را توسعه می‌دهد.
 شورای عالی فضای مجازی، نهادی تحت کنترل کامل رهبری جمهوری اسلامی است. آقای خامنه‌ای در حکمی که به گفته منتقدین مغایرت‌هایی با قانون اساسی دارد، به‌ مصوبات این شورا، جایگاه «قانون» داده است.
 معمولا صفحه اول اسناد این نهاد این جمله ذکر می‌شود که مصوبه جلسه به رویت آقای او رسیده‌ است و ابلاغ می‌گردد. او در حکمش نوشته‌ است:
 «… شورای عالی فضای مجازی کشور با اختیارات کافی به ریاستِ رئیس جمهوری تشکیل می‌گردد و لازم است به کلیه مصوبات آن ترتیب آثار قانونی داده شود.»
 شورای عالی فضای مجازی، در سند « تبیین الزامات شبکه ملی اطلاعات» (مصوب ۲۰ آذر ۱۳۹۵)، شبکه ملی اطلاعات را این‌طور تعریف کرده‌ است:
 «شبکه ملی اطلاعات کشور، شبکه‌ای مبتنی بر قـرارداد اینترنت به ‌همراه سوئیچ‌ها و مسیریاب‌ها و مراکز داده‌ای است به صورتی که درخواست‌های دسترسی داخلی و اخذ اطلاعاتی که در مراکز داده داخلی نگهداری می‌شوند به هیچ‌وجه از طریق خارج کشور مسیریابی نشود و امکان ایجاد شبکه‌های اینترانت و خصوصی و امن داخلی در آن فراهم شود.»
 در بند چهارم ماده ۴-۳ این مصوبه بر «امکان مدیریت مستقل به ویژه در شرایط جدایی شبکه از اینترنت جهانی» تاکید شده است.
 شبکه ملی اطلاعات سه لایه اصلی دارد: زیرساخت، خدمات و محتوا/خدمات کاربردی.
 شورای عالی فضای مجازی، در سند « طرح کلان و معماری شبکه‌ ملی اطلاعات » (مصوب ۱۶ مهر ۱۳۹۹)، رابطه اینترنت و شبکه ملی اطلاعات را این‌طور تعریف کرده‌ است:
 «دسترسی به اینترنت» به عنوان یکی از «خدمات شبکه ملی اطلاعات» در لایه دوم تعریف شده‌ است. به عبارت بهتر، «اینترنت» سرویسی روی شبکه ملی اطلاعات است.
 وزارت ارتباطات از سال ۱۳۸۹ (بند الف ماده ۴۶ قانون برنامه پنجم توسعه) تنها متولی لایه زیرساخت بود. اما شورای عالی فضایی مجازی تلاش می‌کرد توسعه لایه خدمات پایه را هم به وظایف آن اضافه کند.
 در آبان ۱۳۹۸، «دسترسی به اینترنت» به عنوان سرویسی از لایه خدمات شبکه ملی اطلاعات، خاموش شد. آنچه بعد از قطع اینترنت باقی ماند، تنها مشتی سیم و کابل و سرور بود.
 ابوالحسن فیروزآبادی، دبیر شورای عالی فضایی مجازی، در مصاحبه‌ای در ششمین همایش ملی فضای مجازی پاک وضعیت را این طور توصیف می‌کند:
 «همه اینهاست که باعث نارضایتی مقام معظم رهبری شده و در بیانیه و دستوری که در ۱۲ آذر ۱۳۹۸، تکلیف کردند و به صراحت تاکید کردند که «خدمات پایه» … تکلیف دولت است و وزارت ارتباطات باید انجام دهد.»
 اما این خدمات پایه که خامنه‌ای در ابلاغیه‌ای به دولت تکلیف کرده، چه بوده‌ است؟ نبود چه خدماتی باعث «نارضایتی» خامنه‌ای پس از آبان ۹۸ شده‌ بود؟
 آقای فیروزآبادی این‌طور می‌گوید: «خدمات پایه یعنی هر آنچه که همه کسانی که در فضای مجازی هستند مجبورند ناچارا از آن استفاده کنند. امروز ۴، ۵ چیز است. ۱۰ سال دیگر ممکن است بشود ۱۰ چیز. ما الان ۴، ۵ مصداق را کامل برای آن مشخص کردیم: ۱.موتور جستجو ۲.پیام‌رسان ۳.ای‌میل و ۴.خدمات ابری و همین‌طور ۵. سیستم‌عامل. اینها مصادیق خدمات پایه در امروز هستند.»
 همانگونه که بالاتر به آن اشاره شد بر اساس اسناد بالادستی جمهوری اسلامی، شرکت‌هایی که در پنج زمینه کاری موتور جستجوی ایرانی، پیام‌رسان داخلی، ای‌میل ملی، سیستم‌عامل ملی و خدمات ابری، در جمهوری اسلامی فعالیت می‌کنند، کارشان با سایر خدماتی که در لایه «محتوا و خدمات کاربردی» توسط سرویس‌هایی مانند اسنپ، دیجی‌کالا، مامان‌پز، ویرگول و … داده می‌شود، متفاوت است.
 اما آیا در این میان بیش از اندازه، تمرکز روی ابرآروان نبوده‌ است؟ به‌ نظر می‌رسد که شرکت‌های دیگری هم هستند که چه بسا در مسیر ایجاد محدودیت برای کاربران ایرانی و نقض آشکار حقوق بشر در اینجا، همکاری‌هایی بیشتر و عمیق‌تری با جمهوری اسلامی داشته‌اند.
 در ایران شرکت ارتباطات زیرساخت انحصار اینترنت را در اختیار دارد. وظیفه توزیع اینترنت بر عهده شرکت ارتباطات زیرساخت است.
 تمام ترافیک ورودی و خروجی ایران، باید از این دروازه عبور بکند. شرکت‌های ارائه دهنده خدمات اینترنتی باید اینترنت خود را از این شرکت تهیه کنند.
 پس مقامات جمهوری اسلامی می‌توانند در لایه زیرساخت، فناوری‌های پیچیده‌ای را برای فیلترینگ هوشمند پیاده‌سازی کند؛ که عملا هم به آن مشغول هستند. کشورهای غربی نیز بسیاری از فعالین این حوزه مانند شرکت امن افزار گستر شریف و رسول جلیلی، رئیس دانشگاه صنعتی شریف را به این دلیل در فهرست تحریم‌ها قرار داده است.
 در ایران سرویس خاصی در زمینه ای‌میل و موتور جستجو وجود ندارد. اولی مشکل عملکرد و امنیت اطلاعات کاربران را دارد و دومی هم از نظر اقتصادی، به‌صرفه و شدنی نیست.
 در مورد سیستم‌عامل، کارهای باارزش دانشگاهی و آزمایشگاهی شده‌ است. اما اصولا رواج یک سیستم‌عامل، یک کسب‌وکار مفصل است و همه تلاش‌های قبلی در این زمینه شکست خورده‌ است.
 جمهوری اسلامی با وجود اینکه در داستان استاکس‌نت، یکی از بزرگ‌ترین ضربه‌های تاریخی را از نداشتن سیستم‌عامل صنعتی ملی خورد، اما بیشتر به‌دنبال ساخت سیستم‌عامل برای کامپیوتر شخصی و سپس موبایل بوده‌‌است.
 در هرحال از توسعه یا ترغیب توسعه دهندگان به توسعه سیستم‌عامل ملی ناکام بوده‌ است.
 در بازار پیام‌رسان‌های داخلی هم مهم‌ترین مساله، نقش اعتماد کاربران در تجربه کاربری است.
 هک ای‌میل‌های «کارگروه تعیین مصادیق محتوای مجرمانه فضای مجازی» مشهور به «کمیته فیلترینگ» نشان داد هر نوع ارتباطی، نه فقط روی سرورهای پیام‌رسان، بلکه روی هر اپلیکیشن ایرانی، به هر نحوی ضبط شده و «با احترام» تقدیم کمیته می‌شود.
 برای همین این خدمات چندان رشد نمی‌کنند یا مانند روبیکا، توسط سیستم‌های امنیتی مهار می‌شوند.
 با توجه به این نکات آنچه که باقی می‌ماند، خدمات موسوم به «ابری» است؛ جایی که تخصص ابرآروان است و خود این شرکت گواهینامه‌های این حزه را برای خود مایه افتخار می داند.
 از بین شرکت‌های این حوزه، شرکت سحاب پرداز روز ۴ آبان ۱۴۰۱ توسط وزارت خزانه‌داری آمریکا تحریم شده‌ بود.
 شرکت دوران هم توسط خزانه‌داری آمریکا در ۹ دی ۱۳۹۳ تحریم شده‌ بود.
 اکثر شرکت‌های دولتی و خصوصی که لایه دوم شبکه ملی اطلاعات را شکل می‌دهند یا آن‌ قدر کوچک هستند که هنوز در مرحله تاثیرگذاری نیستند، یا اگر تاثیرگذارند، یا خودشان یا سرمایه‌گذاران‌شان تحریم هستند.
 ابر آروان، با وجود اینکه بخش عمده آن تحت مالکیت بانک پاسارگاد بود که تحریم شده، اما تحت شرکت‌های به اصطلاح پوششی (شل یا طبق تحقیق مشهور آلمانی‌ها Tarnfirma) مشغول دور زدن تحریم‌ها و احتمالا ابزار پولشویی بانک پاسارگاد بوده‌ است و تحریمی متوجه آن نبوده‌ است.
 حالا اروپا این شرکت را نیز تحریم کرده‌ است.
"
419,دانش,آرتمیس ۱؛ اوریون در راه ماه است، عکس هم فرستاد,علمی |  ایالات متحده آمریکا |  فضا | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 پس از دو بار تعویق، پرقدرت‌ترین موشک ناسا با غرشی مهیب و پرنور در میانه شب از پایگاه فضایی کندی در فلوریدا عازم ماه شد و چند ساعت بعد اولین تصویر را مخابره کرد، از کره زمین که هر لحظه پشت سرش کوچکتر و دورتر می‌شد.
 اولین پرتاب آزمایشی برنامه آرتمیس ۱، دو بار در تابستان به دلیل نقص فنی به تعویق افتاده بود و این بار هم با دو نقص فنی دیگر روبرو شد اما مهندسان پیش از آنکه فرصت از دست برود آنها را برطرف کردند.
 آرتمیس برنامه آمریکا و ناسا برای اسکان در ماه است و مرحله اول آن، آرتمیس ۱، امروز با موفقیت انجام شد.
 عصر تازه ناسا در اکتشاف ماه؛ پرتاب پروژه آرتمیس به تعویق افتاد
 آرتمیس ۱ از یک موشک بسیار پرقدرت به نام «سامانه پرتاب فضایی»، به ارتفاع یک ساختمان ۳۲ طبقه، تشکیل شده و یک محفظه (کپسول) به نام اوریون. اوریون هشت دقیقه بعد از پرتاب از سامانه جدا شد و تقریبا یک ساعت و نیم بعد، به گفته ناسا، با موفقیت در مسیر تعیین‌شده قرار گرفته است. اوریون چهار آنتن‌ خورشیدی‌اش را فعال کرده و با سرعت بیش از ۳۴ هزار کیلومتر در ساعت به پیش می‌رود.
 اوریون تقریبا شش روز دیگر از حدود صد کیلومتری سطح ماه می‌گذرد و ۶۴ هزار کیلومتر از آن دورتر می‌رود و شش روز در این مدار دور می‌زند و اطلاعات جمع می‌کند. بعد دوباره به سطح ماه نزدیک می‌شود تا از گرانش آن بعنوان نیروی پیش‌ران استفاده کند و راه برگشت به زمین را در پیش بگیرد و پس از ۲۶ روز و طی بیش از دو میلیون کیلومتر در اقیانوس آرام فرود آید.
 اوریون مثل هر محفظه سرنشین‌دار فضایی از دو بخش تشکیل شده، محفظه فضانوردان و بخش تجهیزات. در بخش تجهیرات هر آنچه نیاز است قرار دارد، مثل سوخت، انواع دستگاه‌ها و تجهیزات و باتری‌های خورشیدی و غیره. این بخش را سازمان فضایی اروپا (اِسا) ساخته و پیش از ورود به جو زمین جدا می‌شود و فقط محفظه فضانوردان وارد اتمسفر می‌شود.
 اوریون این بار سرنشین ندارد و بجای آن آدمک‌هایی حمل می‌کند بخصوص برای آزمایش سپر حرارتی‌اش. در عبور از جو زمین با سرعت ۳۸ هزار کیلومتر در ساعت، اصطکاک دمای اوریون را به سه تا چهار هزار درجه سانتی‌گراد می‌رساند. اگر این سپر حرارتی کار نکند، خاکستر فضانوردان هم به زمین نخواهند رسید.
 سامانه پرتاب فضایی که با نیروی پیش‌ران عظیم ۳۹ مگانیوتن از زمین برخاست تا مدتی پشت سر اوریون ادامه می‌دهد و ده ماهوارک در مدار ماه قرار می‌دهد، هر کدام تقریبا به اندازه جعبه‌ای به ابعاد ۲۰ × ۱۰ × ۳۴ سانتی‌متر و ۱۴ کیلو وزن.
 این ریزماهواره‌ها که در مقابل عظمت موشک به چشم نمی‌آیند و حدود هفت ساعت گرد ماه می‌چرخند، نقش بسیار مهمی در برنامه‌های بعدی دارند، آنها به دنبال رد آب و دیگر منابع ضروری برای سکونت در قمر زمین می‌گردند.
 آخرین ماموریت سرنشین‌دار ناسا به ماه، آذر ۱۳۵۱ بود. زمانی که اوریون به اقیانوس آرام می‌افتد (۱۱ دسامبر، ۲۰ آذر)، در پنجاهمین سالگرد آن ماموریت ۱۲ روزه آپولو ۱۷ خواهد بود.
 اگر آرتمیس با موفقت پیش رود، از آرتمیس ۱ تا ۹، بر اساس تخمین‌ فعلی، ناسا اواخر دهه ۲۰۳۰ و شاید هم در دهه ۲۰۴۰ اولین زن و اولین غیرسفیدپوست را به ماه می‌فرستد.
"
420,دانش,روز جهانی دیابت؛ از هر چهار‌مبتلا به دیابت یک نفر کمک‌های لازم را دریافت نمی‌کند... و من هم یکی از آنها بودم,سلامت |  پژوهش پزشکی |  علمی | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 بنابر آخرین پژوهش که به مناسبت روز جهانی دیابت منتشر شده است یک‌چهارم افراد مبتلا به دیابت در جهان کمک‌های لازم در این زمینه را دریافت نمی‌کنند.
 فدراسیون جهانی دیابت اعلام کرده است حدود ۲۶٪ از مردم که مبتلا به این بیماری می‌شوند اطلاعات و آگاهی‌های کافی را در این زمینه دریافت نمی‌کنند که در‌نتیجه نمی‌توانند به‌خوبی این بیماری را مهار کنند و باعث بروز نارسایی‌ها و اختلالات جسمی گوناگونی مانند سکته، نارسایی‌های کلیوی، نابینایی و قطع انگشتان و هم‌چنین تأثیر ناخوشایند بر سلامت روانی فرد می‌شود.
 این پژوهش بر‌مبنای نظر‌سنجی اینترنتی از ۳۲۰۸ نفر از سراسر جهان از جمله کشور‌هایی مانند برزیل، هند و نیجریه انجام گرفته است که یا مبتلا به دیابت یا از پرستاران و مراقبان این بیماران بوده‌اند.
 به عنوان فردی که مبتلا به دیابت است نتایج این نظر‌سنجی هیچ باعث تعجب من نشد چون تجربهٔ خود من هم چنین بوده است.
 زمانی که هفت سال داشتم در کاستاریکا بیماری دیابت نوع ۱ مرا تشخیص دادند. در تمام این سال‌ها با تمام وجودم نگرانی و اضطراب زندگی با این بیماری را بدون داشتن اطلاعات کافی دربارهٔ آن تجربه کردم.
 بیماری دیابت من بر اثر عوارض جانبی دارویی که برای اختلال استخوان‌زایی یا بیماری استخوان شکننده مصرف می‌کردم به‌وجود آمده بود که براثر این بیماری اکنون از صندلی چرخ‌دار استفاده می‌کنم.
 مدام و هر روز با این بیماری سر کردن خیلی سخت بود.
 در سال‌های نوجوانی، وقتی به نمایشگر مداوم قند خون یا سنسور گلوکز دسترسی نداشتم هر روز دچار وحشت می‌شدم، بیشتر اوقات فراموش می‌کردم که انسولین روزانه را تزریق کرده‌ام و گاهی از ترس اینکه قند خونم به میزان خطرناکی پایین بیاید به اشتباه دو بار انسولین تزریق می‌کردم.
 پس از آمدن به بریتانیا در ۲۵ سالگی بود که دربارهٔ بیماری‌ام اطلاعات بیشتری به دست آوردم. اکنون با آگاهی‌ها و ابزار‌ها و تجهیزاتی که سیستم خدمات بهداشت ملی بریتانیا (ان اچ اس) در اختیار من گذاشته است هر روز با اعتماد‌به‌نفس بیشتری کارهای مربوط به بیماری دیابت را انجام می‌‌دهم و در‌نتیجه احساس امنیت بیشتری می‌کنم و بیماری به خوبی تحت کنترل است.
 من سراغ شخص دیگری به نام آنا لوسیا از ایالت چی‌واوا در مکزیک که مبتلا به دیابت است رفتم تا ببینم آیا او هم تجربهٔ مشابهی دارد.
 او گفت پس از تشخیص بیماری دیابت زندگی او نه فقط برای او بلکه برای همهٔ خانواده‌اش ناگهان دگرگون شد.
 آنا‌ لوسیا در سن ۸ سالگی مبتلا به دیابت نوع ۱ و در نتیجه در بخش مراقبت‌های ویژه بستری شد.
 «خودم را حسابی باخته بودم چون فقط یک دختر‌بچه بودم و دیگر حق نداشتم شیرینی بخورم. ناگهان زندگی من تغییر کرد و به من می‌گفتند این را می‌توانی بخوری و آن را نمی‌توانی بخوری».
 کلیمنتینا، مادر آنا لوسیا از سرگردانی‌ها و پریشانی‌هایش در پنج روزی که او در بیمارستان بستری بود تعریف می‌کند.
 «آنها به من گفتند باید یاد بگیرم تزریق‌های او را انجام دهم چون او هنوز بچه بود. ما هردو با هم شروع کردیم بیماری دیابت را بشناسیم و دربارهٔ آن یاد بگیریم».
 اما در تمام دورانی که آنها در تلاش برای مهار این بیماری بودند و آنا لوسیا ناچار هرروز با بیماری دست‌و‌پنجه نرم می‌کرد، فقدان حمایت‌ و اطلاع‌رسانی دربارهٔ چگونگی درمان دیابت گریبانگیر کلیمنتینا و دخترش هم شد.
 کلیمنتینا پیشنهاد می‌کند: «باید برنامهٔ ویژه‌ای در مدارس به راه بیفتد که بگوید ما دانش‌آموزانی داریم که مبتلا به دیابت هستند و طرح ما برای آنها چنین است».
 تا به‌‌امروز که آنا لوسیا به ۱۷ سالگی رسیده است با بیشتر مشکلات این بیماری به تنهایی رو‌به‌رو شده است. او به توان‌فرسا بودن این مشکلات اشاره می‌کند: «من کم می‌خوابم چون باید مدام میزان قند خونم را اندازه بگیرم یا چند ساعت پس هر تزریق باید منتظر بمانم.»
 او به‌تازگی از یکی از نمایشگر‌های مداوم قند خون یا سنسور گلوکز موجود در بازار به نام فری‌استایل لیبره استفاده می‌کند که با کمک این دستگاه می‌تواند میزان قند خون خود را اندازه بگیرد بدون آنکه نیاز به سوراخ کردن نوک انگشت برای یک قطره خون و دلواپسی تمام شدن نوار‌های تست قند باشد.
 او فکر می‌کند اگر این دستگاه زودتر وارد زندگی او شده بود کمک بزرگی به زندگی او به‌‌عنوان فردی مبتلا به دیابت می‌کرد.
 هرچند خانواده و دوستانش شبکه‌ای قوی هستند که با تمام توان از او پشتیبانی می‌کنند اما او فکر می‌کند مشکلات این بیماری همراه با استرس متداول درس و مدرسه و امتحانات و تکالیف شدید‌تر می‌شود.
 پژوهش فدراسیون جهانی دیابت علاوه بر عوارض جسمی به اثر این بیماری بر بهداشت روانی افراد در صورت نبود آگاهی‌های لازم می‌پردازد.
 اندرو بولتون، از فدراسیون جهانی دیابت می‌گوید: «اگر دانش و آگاهی لازم دربارهٔ این بیماری نداشته باشید بی‌تردید دچار اضطراب و هم‌چنین افسردگی می‌شوید».
 پژوهش نشان می‌دهد پرستاران و مراقبان و کادر درمان دیابت باید دانش بیشتری در این زمینه کسب کنند چون در نظر‌سنجی کمتر از نیمی از این افراد(حدود ۴۹٪) گفته‌اند که افسردگی را یکی از عوارض ناشی از دیابت می‌دانند.
 پروفسور بولتون توضیح می‌دهد: «افرادی که دچار افسردگی می‌شوند کمتر تمایل به اجرای توصیه‌های بهداشتی و درمانی دارند... برای مثال اگر عارضه‌ای در پای خود داشته باشند کفش‌های مخصوص را نمی‌پوشند».
 با بررسی دقیق‌تر این پژوهش به‌ویژه در زمینهٔ افسردگی و بهداشت روانی آمار هشدار‌دهنده‌ای مشاهده می‌شود که یک نفر از هر پنج نفر (حدود ۲۰٪) به‌عنوان یکی از عوارض دیابت دچار افسردگی شده است که در افراد نسل زِد به یک‌سوم (حدود ۳۰٪) و در نسل ایگرگ یا هزاره حدود ۲۰٪ است.
 پروفسور بولتون می‌گوید دیابت نیاز به اطلاعات موثق و تائید‌شدهٔ متخصصان دارد نه شبکه‌های اجتماعی، چنان که این پژوهش نشان می‌دهد بیشتر افراد برای کسب اطلاعات به شبکه‌های اجتماعی مراجعه می‌کنند.
 این نظر‌سنجی نشان می‌دهد چگونه «افراد مبتلا به دیابت در ۹۹٪ موارد خودشان از خود مراقبت می‌کنند» و به طور میانگین سالانه فقط سه ساعت از مشاورهٔ متخصصان برخوردار می‌شوند. پروفسور بولتون تجربهٔ من و آنا لوسیا را ماجرای آشنایی می‌داند.
 «زندگی کودک با بیماری دیابت... و دوران نوجوانی که حتی بدون بیماری دیابت هم دشواری‌های خاص خود را دارد و در صورت ابتلا به دیابت مراقبت از خود، تزریق‌های روزانه، پمپ انسولین، مراقبت از تغذیه ... همه اینها چالش بزرگی است».
 فدراسیون جهانی دیابت می‌گوید در تلاش برای بهبود وضعیت است و به‌تازگی بیش از ۲۴۰ سازمان در بیش از ۱۶۰ کشور جهان به یاری بیماران دیابتی مشغولند و هدف آنها افزایش آگاهی برای پیشگیری و درمان در «مدرسه‌های دیابت» در برنامه‌های آنلاین است.
 فدراسیون جهانی دیابت همراه با انجمن جهانی کودکان و نوجوانان مبتلا به دیابت در تلاش است تا کمبود‌های موجود در زمینهٔ اطلاع‌رسانی و آگاه‌سازی این بیماری در جهان را مرتفع کند به‌ویژه شکاف عمیقی که در این زمینه میان کشور‌های در‌حال‌توسعه و اروپای غربی و آمریکای شمالی وجود دارد.
 پروفسور بولتون با این جملات به جمع‌بندی موضوع می‌پردازد: «دیابت مشکلی جهانی است. اکنون حدود ۶۰۰ میلیون نفر در سراسر جهان مبتلا به این بیماری هستند. افراد هر‌کجای دنیا که باشند باید بتوانند از درمان و اطلاعات کافی در مورد این بیماری برخوردار شوند».
"
421,دانش,فیلیپ ک دیک: نویسنده‌ای که شاهد آینده بود,کتاب و ادبیات |  ادبیات جهان |  علمی | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 بیش از چهل سال پس از مرگ فیلیپ ک دیک، نویسنده علمی تخیلی، که داستان‌هایش الهام‌بخش فیلم‌هایی مانند بلید رانر و گزارش اقلیت بوده است، آدام اسکاول بررسی می‌کند که آثار این نویسنده چقدر پیش‌بینانه و پیش‌گویانه بوده است.
 در بخش بازرسی گذرنامه هستم. می‌توانم صورتم را روی صفحه نمایش ببینم. فناوری مرا به جا می‌آورد و به من اجازه عبور می‌دهد. کدهایی را اسکن می‌کنم که وضعیت واکسیناسیون و نتایج آخرین آزمایش کووید را نشان می‌دهد. ماشین‌ها داده‌های مربوط به سلامتی و میکروبیولوژی من را ارزیابی می‌کنند.
 در سرتاسر اتاق انتظار، مردم به صفحه‌های کوچک خیره شده‌اند. عجیب است که بی‌شمار کسان سر دوربين‌شان را چرخانده‌اند و از چهره‌شان در زوایای مختلف عکس می‌گیرند، گویی فراموش کرده‌اند که چه شکلی هستند. لپ‌تاپم را باز می‌کنم و همراه صفی می‌شوم تا اطلاعاتم را به شرکتی داده و وارد قلمرو دیجیتال شوم. تبلیغاتی متناسب با شخصیت من ظاهر می‌شوند. آنها مرا بهتر از خودم می‌شناسند.
 اکنون سال ۲۰۲۲ است. و ۲۰۲۲ رمانی از فیلیپ ک دیک است.
 نویسندگان داستان‌های علمی-تخیلی اغلب نسبت به دیگران حس پیش‌بینی قوی‌تری دارند. چه صحبت از تهدید حقوق زنان در آثار مارگارت اتوود باشد، چه دُژستان‌های معماری و اجتماعی رمان‌های جِی‌جی بالارد، چه دنیای پیش‌‌گوی اینترنت ""ماشین می‌ایستد"" نوشته ا.م. فورستر (۱۹۰۹)، این ژانر مملو از نویسندگان پیشگویی است که با موضوعاتی سر و کار دارند که روز به روز برای ما آشناترند.
 از ميان همه این نوع نویسندگان، کمتر کسی است که مثل فیلیپ ک ديک، نویسنده‌ آمریکايی، که ۴۰ سال پیش در ۵۳ سالگی درگذشت، پيش‌بینی‌هایش از زمان ما تا این اندازه درست از آب در آمده باشد.
 دیک در طی ۳۰ سال نويسندگی پربار، ۴۴ رمان و داستان‌های کوتاه بی‌شماری تألیف کرد که اقتباس‌هایی از آن‌ها روی پرده رفتند و داستان‌های علمی تخیلی را از نو تعریف کردند - به‌ویژه فیلم ""بلید رانر"" اثر ریدلی اسکات (۱۹۸۲) که بر اساس داستان دیک، ""آیا آدم‌مصنوعی‌ها رویای گوسفند برقی می‌بینند؟"" بود و فیلم ""یادآوری کامل"" ساخته پل ورهوفن (۱۹۹۰) که داستان کوتاه او در سال ۱۹۶۶ ""ما به جای شما به خاطر می‌سپاریمش"" به عنوان منبع اصلی انتخاب شده بود. رمان ""ساکن برج بلند"" (۱۹۶۲) اثر دیک به یک سریال موفق آمازون تبدیل شده است.
 دیک صرفاً نویسنده تأثیرگذار داستان‌های تخیلی عجیب نبود، بلکه در نوع خود انسانی نامتعارف بود. سلامت روانی او رو به وخامت بود، و خیال‌هایی می‌بافت که به ادعای خود او در تراز تجربه‌های فراطبیعی بودند و بسیاری از این‌ها در متن کارهای مبسوط خود او تنیده شده‌اند.
 رابطه‌ او با واقعيت، رابطه‌ای پرتلاطم و پاره‌پاره بود. در دهه ۱۹۷۰، این نویسنده شروع به تجربه دو خط زمانی موازی از زندگی خود کرد. در مصاحبه‌ای به چارلز پلت گفته بود که در سال ۱۹۷۴ ""يک ذهن متعالی خردمدار"" به اندیشه‌های او هجوم برده بود. و او نام‌های زیادی برای آن داشت، اما عمدتاً آن را واليس (VALIS) می‌نامید، که در زبان انگليسی مخفف Vast Active Living Intelligence System (سیستم هوش زنده فعال گسترده) بود. این مضمون، موضوع یکی از آثار نیمه خودزندگی‌نگارانه‌ اواخر عمر او شد که در رمان والیس در سال ۱۹۸۱، که اندکی پیش از مرگش منتشر شد.
 خيال‌پردازی‌های او چه طبی بوده باشند چه ماوراء طبیعی، یک چیز واضح است: دیک توانایی شگفت‌انگیزی در پیشگویی دنیای مدرن داشت.
 استن نیکولز، نویسنده مشهور داستان‌های علمی تخیلی و فانتزی، اظهار می‌کند که کار دیک پیش‌بینی است، زیرا آینده را از طریق زمان حال بررسی می‌کند.
 نیکولز به بی‌بی‌سی می‌گوید: ""داستان‌های او فراگیر بودن اینترنت، واقعیت مجازی، نرم‌افزارهای تشخیص چهره، ماشین‌های بدون راننده و چاپ سه‌بعدی را مطرح می‌کردند. این تصوری اشتباه است که هدف اصلی داستان‌های علمی تخیلی، پیش‌بینی است؛ ميزان تحقق یافتن پیش‌بینی این ژانر در واقع از این نظر خیلی خوب نیست. داستان‌های او، مانند همه بهترین داستان‌های علمی تخیلی، واقعاً درباره آینده نبودند، بلکه درباره اینجا و اکنون بودند."" در واقع، گنجاندن جنبه‌های روزمره آمریکای پس از جنگ توسط دیک در آینده‌اش به این معناست که جهان‌های او به طرز سوررئالی برای ما آشناست.
 با این وجود، پيش‌بینی او از پیشرفت‌های فناوری و اجتماعی خاص هم‌چنان شگفت‌انگیز است. آنتونی پیک، نویسنده زندگی‌نامه 'زندگی فیلیپ ک دیک: مردی که آینده را به یاد می‌آورد' (۲۰۱۳) می‌گوید: ""او تصاویر علمی زیادی از نحوه عملکرد آینده داشت. به عنوان مثال، این تصور را داشت که شما قادر خواهید بود تبلیغات را مستقیماً به مردم منتقل کنید، و می‌توانید آنها را به حدی خوب بشناسید که بتوانید آنها را دقیقاً مطابق با انتظاراتشان هدف بازاریابی قرار دهید. و این دقیقاً همان چیزی است که در دنیای آنلاین اتفاق می افتد.""
 پیک می‌تواند به بسیاری از داستان‌های دیک اشاره کند، که معروف‌ترین آنها در این زمینه، داستان ۱۹۵۶ ""گزارش اقلیت"" است که در سال ۲۰۰۲ استیون اسپیلبرگ اقتباسی از آن را به سینما آورد. اقتباس‌های سینمایی اغلب بر ماهیت تهاجمی تبلیغات در آثار این نویسنده متمرکز شده‌اند، اما او اين مضمون را با جزيیاتی بسیار بیش‌تر از یک پس‌زمينه زیبایی‌شناسانه‌ صرف (که روی پرده نشان داده می‌شود) بررسی می‌کند.
 برای نمونه، در داستان کوتاه (Sales Pitch) در سال ۱۹۵۴، ایده تبلیغات تهاجمی و در عین حال شخصی‌شده تکان‌دهنده‌ای در دستگاه عقل‌باخته‌ای که دائماً خود را به قهرمان داستان عرضه می‌کند، به ثمر می‌رسد. از سوی دیگر، در رمان مانِسته در سال ۱۹۶۴، تبلیغات توسط موجودی مکانیکی شبیه مگس تجسم یافته است. همانطور که او در این رمان می‌نویسد، ""تبلیغ تجاری، به اندازه مگس، به محض اینکه به زور موفق به ورود شد، شروع به پخش پیامش کرد. 'بگویید! آیا گاهی به خود نگفته‌اید، شرط می‌بندم که بقیه در رستوران‌ها می‌توانند مرا ببینند!'. این معادل فیزیکی هرزنامه یا تبلیغات سفارشی است که در رسانه‌های اجتماعی ظاهر می‌شوند.
 آثار دیک اغلب جنبه سیاسی نیز داشت. برای مثال، ساکن برج بلند، تاریخ متفاوتی را تصور می‌کند که در آن نازی‌ها در جنگ جهانی دوم پیروز شده‌اند. در آثار کمتر شناخته شده‌ای مانند چشمی در آسمان (۱۹۵۷) این سیاست بیشتر مربوط به همان دوره زمانی است. در این رمان، گروهی از مردم به لطف یک دستگاه معيوب شتاب‌دهنده ذرات، در جهان‌های مختلف و متفاوتی که هر فردی تخيل کرده است گیر می‌افتند.
 این روایت به ویژه روی دنیایی متمرکز است که توسط یکی از اعضای کمونیست گروه رؤیاپردازی شده که به دلیل داشتن چنین عقایدی از آزمایشگاه اخراج شده است. پیچیدگی ماجرا اینجاست که این دنیایی که با گرایش‌های افراطی مارکسیستی آشکار ساخته شده است، در واقع محصول رئیس امنیت آزمایشگاه است که او هم در خفا کمونیست است. این کتاب نشان داد که سیاست دیک را نمی‌توان در توصیف سرراست چپ یا راست ساده کرد، زیرا او هم به شکار جادوگران به سبک مک کارتی آن دوره و هم به گرایش‌های دینی کمونیسم حمله می‌کرد.
 دیک کاملاً ضد حاکمیت بود: داستان‌های او مقامات و شرکت‌ها را دائماً در حال سوءاستفاده از قدرت نشان می‌دهد، به‌ویژه وقتی صحبت از نظارت به میان می‌آید. جهان‌های او به شدت کالایی سازی شده بوده و شهروندان آن معتاد به مادی‌گرایی هستند، در حالی که سلبریتی‌ها، رسانه‌ها و سیاست با هم ترکیب می‌شوند تا سناریوهای کابوس مانند و اقتدارگرایانه ایجاد کنند که معمولاً با میزان سنگینی از فن‌سالاری و دیوان‌سالاری تکمیل می‌شوند.
 این دیوان‌سالاری در آثار او به اشکال مختلف ظاهر شده است. در رمان سال ۱۹۷۴ او، ""پلیس گفت اشک‌هایم را جاری کن"" که در دژستانی در سال ۱۹۸۸ اتفاق می‌افتد، و در آن ایالات متحده دوباره زير نگين خودکامگی است ، یک خواننده و مجری تلویزیونی به نام جیسون تاورنر از خواب بیدار می‌شود و خود را در دنیایی می‌يابد که ناگهان دیگر در آن معروف نیست و و مدارک بی‌شماری را که برای جلوگیری از دستگیری و فرستادن به اردوگاه کار اجباری به کار می‌آيند، در اختیار ندارد.
 تاورنر ممکن است برای عبور از حفاظ‌ها و بازرسی‌های ابتدايی در رمان ""اشک‌هایم را جاری کن"" تقلا کند، اما دیگر شخصیت‌های دیک برای انجام ابتدایی‌ترین کارها، حتی در خانه‌های خود مشکل دارند. در رمان یوبیک در سال ۱۹۶۹، شخصیتی داریم که آخر کار با در آپارتمان‌اش دعوا می‌کند، چون برای وارد شدن از طریق سیستم سکه‌ای ورود، پول خرد ندارد. حتی وقتی می‌خواهد در آپارتمان را بشکند، در او را تهدید به شکایت می‌کند. هر جنبه‌ای از تجربه زیسته در آثار دیک کالایی می شود، که حس و حالی بسيار تلخ دارد. دیک آینده‌ پولی را می‌بیند که در آن امکانات رفاهی خانه‌های ما همگی به ارائه بلیط نیاز دارند، ولو امروز آن بلیط به جای پول خرد، اطلاعات شخصی باشد.
 اگر توانایی دیک در پیش‌بینی آینده‌ای که ما اکنون بدیهی می‌گیریم را کنار بگذاریم، نگران‌کننده‌ترین رؤیای او این بود که خود جهان در نهایت تبدیل به يک شبیه‌سازی می‌شود. دنیای واقعی دیک خودش یک واقعیت شکننده و پیچیده بود. در بسیاری از کتاب‌های بعدی او، تصور اين‌که واقعيت خود پوشش و ظاهرسازی‌ای بیش نیست مضمونی برجسته بود. پیک اشاره می‌کند:"" دیک مدعی بود که ما در یک شبیه‌سازی زندگی می‌کنیم. ایلان ماسک به تازگی با پیش کشیدن عملاً همان فکر جنجالی به پا کرد.""
 رویاهای او هرچه که بودند، چه به باور خودش محصول اشکالات در این شبیه‌سازی و یا سلامت روانی رو به زوال او، یک چیز مسلم است: دنیایی که امروز در آن از آثار فیلیپ ک دیک تجلیل می‌شود، به آن‌چه که این منحصربه‌فردترین و استثنایی‌ترین نویسندگان تخیل می‌کرد، از همیشه نزدیک‌تر احساس می‌شود.
"
422,دانش,آیا همه ما باورهای غلطی درباره افسردگی داشته‌ایم؟,افسردگی |  سلامت روانی |  علمی |  بهداشت و درمان | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 ریچل اسکرایر- گزارشگر بخش دروغ‌پراکنی و سلامت بی‌بی‌سی
 پژوهشی که نشان می‌داد افسردگی به دلیل سطوح پایین «هورمون شادی» یا همان سروتونین ناشی نمی‌شود، اخیرا یکی از پرخواننده‌ترین مقاله‌های پزشکی روز شد و به‌طور گسترده در شبکه‌های اجتماعی پخش شد.
 این مقاله به موجی از ادعاهای گمراه‌کننده درباره داروهای ضدافسردگی دامن زد که بسیاری‌ از آن‌ها، مقدار سروتونین مغز را افزایش می‌دهند.
  این مطالعه نشان نمی‌دهد که این داروها بی‌اثر هستند. ولی واکنش‌ها به آن، سبب مطرح شدن پرسش‌هایی بجا، پیرامون نحوه درمان و طرز فکر ما درباره بیماری‌های روانی شد.
 بعد از اینکه سارا اولین دوره اختلال روانی‌اش را در اوایل دهه ۲۰ سالگی‌ تجربه کرد، دکترها به او گفتند دارویی که برای او تجویز شده مانند «انسولین برای یک دیابتی» است. دارو ضروری است و یک نقص شیمیایی در مغز او را تصحیح می‌کند و لازم است تا آخر عمر آن را مصرف کند.
 مادرش دیابت نوع اول داشت بنابراین او این مسئله را بسیار جدی گرفت. 
 سارا می‌گوید حتی با اینکه به نظرش دارو داشت حالش را بدتر می‌کرد، به مصرف دارو ادامه داد.
 عاقبت صداهای تهدید‌کننده‌ای شنید که به او می‌گفتند باید خودش را بکشد و منجر به درمان او با الکتروشوک شد. 
 اما همچنان این ادعا که او مانند یک دیابتی وابسته به انسولین، به داروی تجویزشده نیاز دارد، هیچ پایه و اساس پزشکی‌ نداشت. او می‌گوید: «حس می‌کنید از طرف کسانی که معتمدتان هستند به شما خیانت شده.»
 واکنش او به داروها بسیار شدید بود، ولی پیام «فقدان تعادل شیمیایی» که او دریافت می‌کرد غیرمعمول نبود. 
 بسیاری از روانپزشک‌ها می‌گویند خیلی وقت است این موضوع را می‌دانند که سطوح پایین سروتونین علت اصلی افسردگی  نیست و این مقاله چیز جدیدتری به ما نمی‌گوید.
 ولی واکنش غیرعادی گروه بزرگی از مردم به این معنا است که برای خیلی‌ها موضوع تازه‌ای بوده. اما بعضی‌ها تا آنجا پیش رفتند که به جای آنکه بگویند داروهای ضدافسردگی از طریق اصلاح تعادل شیمیایی جواب نمی‌دهد، به این نتیجه نسنجیده رسیدند که داروها کلا جواب نمی‌دهند. 
 و پزشکان هراسانند که در این آشفتگی و سردرگمی، مردم یکباره داروهایشان را کنار بگذارند و با خطر جدی عوارض ترک دارو مواجه شوند.
 نهاد استانداردهای بهداشت و درمان بریتانیا، موسسه ملی سلامت و مراقبت عالی (NICE) می‌گوید این داروها نباید به یکباره و سرخود قطع شوند مگر در مواقع فوریت‌های پزشکی و اینکه کاهش تدریجی مقدار دارو می‌تواند علائم ترک دارو را به کمترین حد برساند.
 پژوهش اخیر هفده مطالعه مختلف را بررسی کرده و متوجه شده است که افراد دچار افسردگی نسبت به آنها که افسرده نیستند، سطوح متفاوت سروتونین در مغزشان  ندارند.
 این یافته‌ها کمک می‌کند بتوانیم یک روش احتمالی عملکرد دارو را نفی کنیم؛ از طریق اصلاح یک کمبود.
 دکتر مایکل بلومفیلد می‌گوید: «بسیاری از ما می‌دانیم که خوردن استامینوفن می‌تواند برای درمان سردرد مفید باشد و فکر نمی‌کنم کسی عقیده داشته باشد که به این دلیل سردرد می‌گیریم که در مغز به مقدار کافی استامینوفن وجود ندارد.»
 تحقیق نشان می‌دهد که قرص‌های ضدافسردگی فقط  کمی بهتر از قرص‌نماها یا پلاسیبو (قرص‌های ساختگی که به افراد گفته می‌شود ممکن است واقعی باشند) نتیجه می‌دهند.
 درباره اینکه این تفاوت چقدر است، همچنان میان پژوهشگران بحث و اختلاف نظر هست. 
 در این میان، گروهی از افراد هستند که نتایج بهتری از داروهای ضدافسردگی می‌گیرند. فقط مشکل اینجاست که پزشک در زمان تجویز دارو، روش خوبی برای شناسایی آن‌ها در دست ندارند. 
 پروفسور لیندا گسک از کالج سلطنتی روانپزشکان می‌گوید داروی ضدافسردگی «چیزی است که به خیلی‌ها کمک می‌کند سریع حال بهتری پیدا کنند»، مخصوصا در وضعیت بحرانی.
 اما پروفسور جوانا مونکریف، یکی از نویسندگان مقاله مربوط به سروتونین به این نکته اشاره می‌کند که بیشتر پژوهش‌هایی که به وسیله شرکت‌های دارویی انجام شده، کوتاه مدت بوده‌اند.
 بنابراین ما اطلاعات کمی داریم از اینکه بعد از گذشت چند ماه اول، حال افراد چقدر بهتر می‌شود
 پروفسور گسک با او موافق است: «شما باید [به بیمار] بگویید ما بازنگری را ادامه خواهیم داد و مصرف دارو را طولانی‌تر از آنچه به آن نیاز دارید، ادامه نخواهیم داد.»
 این چیزی است که اغلب اتفاق نمی‌افتد. 
 مادامی که بدون درمان گذاشتن افسردگی خطرهایی در بر دارد، بعضی افراد پس از مصرف داروهای ضدافسردگی عوارض جانبی شدید و جدی‌ را تجربه می‌کنند که نویسندگان پژوهش سروتونین فکر می‌کنند نیاز است در این مورد آگاه‌سازی شفاف‌تری صورت گیرد. 
 بر طبق اطلاعات موسسه نایس (NICE)، این عوارض جدی می‌تواند شامل افکار خودکشی و اقدام به خودکشی، اختلال جنسی، بی‌حسی عاطفی و بی‌خوابی باشد. از پاییز گذشته به پزشکان بریتانیا گفته شده که پیش از آنکه دارو را امتحان کنند، باید ابتدا مشاوره، ورزش، ذهن‌آگاهی یا مراقبه را به افرادی که انواع خفیف‌تری از افسردگی دارند، پیشنهاد بدهند. 
 یکی از واکنش‌های گمراه‌کننده ادعا داشت که این پژوهش نشان داده که تجویز قرص‌های ضدافسردگی بر اساس «یک باور غلط» بوده است.
 ولی تمرکز این پژوهش اصلا به مصرف قرص‌های ضدافسردگی نپرداخته است.
 می‌دانیم که سروتونین نقش مهمی در وضعیت خلق و خوی ما بازی می‌کند بنابراین دست بردن در مقدار آن می‌تواند افراد را حداقل در کوتاه‌مدت شادترکند، حتی برای کسانی که سطوح پایین غیرمعمولی نداشته باشند. این کار ممکن است به مغز نیز کمک کند تا ارتباط‌های جدیدی بسازد. 
 بعضی ادعا کردند این پژوهش نشان می‌دهد که افسردگی هرگز یک بیماری در مغز افراد نبوده بلکه واکنش به محیط اطرافشان است. دکتر مارک هاروویتز، یکی از نویسندگان مقاله می‌گوید: «البته که هر دوی این‌هاست. ژنتیک شما بر میزان حساس بودنتان به فشار روحی تاثیر می‌گذارد.» 
 به نظر او، ممکن است بتوانیم «با مشاوره رابطه، توصیه‌های مالی، یا تغییر شغل»، بهتر به واکنش قابل درک افراد به شرایط سخت کمک کنیم تا مصرف دارو.
 ولی زویی که در جنوب شرقی استرالیا زندگی می‌کند و تجربه افسردگی شدید و روان‌پریشی دارد فکر می‌کند تغییر نام افسردگی به «پریشانی» که احتمالا اگر ما «فقط مشکلات اجتماعی را درست کنیم» از بین می‌رود، بسیار ساده‌انگارانه است. او می‌گوید این کار افراد با بیماری‌های روانی شدیدتر را کاملا نادیده می‌گیرد. 
 روان‌پریشی در خانواده او شایع است ولی دوره‌ها اغلب با اتفاق‌های اضطراب‌آور مثل نزدیکی زمان امتحان‌ها تحریک می‌شود. او می‌گوید توانسته «برآورد» کند که عوارض جانبی دارو به این «می‌ارزد» که از عود کردن بیماری جدی جلوگیری شود. 
 و آنچه همه کسانی که با بی‌بی‌سی در این زمینه صحبت کردند، موافق آن هستند این است که باید به بیماران اطلاعات بیشتری داد و اینکه بهتر به آن‌ها توضیح داده شود تا بتوانند این محاسبات سخت را برای خودشان انجام دهند.
"
423,دانش,خودرو پرنده که می‌تواند به هواپیمای دو‌باله تبدیل شود,فن‌آوری |  صنعت خودرو |  علمی | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 ک﻿ریس والانس، گزارشگر فن‌آوری بی‌بی‌سی
 در مراسمی در دانشگاه دریپر واقع در سان‌ماتیو کالیفرنیا، یک شرکت نوآفرین یا استارت‌آپ چگونگی به پرواز در‌آمدن خودرو پرندهٔ آینده را به نمایش گذاشت.  
 شرکت الف اولین خودرو برقی در‌حال توسعه خود، مدل A را به عنوان اولین خودرو پرنده واقعی عرضه می‌کند. این شرکت امیدوار است که این محصول، وسیلهٔ‌ نقلیه با ظاهری مانند خودرو برقی شیک و براق باشد که بتواند به طور عمودی از روی زمین بلند شود و با سرعت ۱۱۰ کیلومتر در ساعت پرواز کند.     
 این شرکت امید دارد که با حضور رقبای پیشرفته‌ای مانند ایرکار (AirCar) و پال‌وی جایرو‌کوپتر (the Pal-V gyrocopter) که خودرو‌هایی با امکان راندن و پرواز کردن می‌سازند، بتواند کار خود را پیش ببرد.
 جیم دوکاونی، مدیر اجرایی و بنیان‌گذار شرکت الف معتقد است بیشتر نمونه‌های موجود از نظر او به‌هیچ‌عنوان خودرو پرنده محسوب نمی‌شوند.  
 او به بی‌‌بی‌سی می‌گوید: «ماشین پرنده باید خودرو باشد یعنی باید بتوان با آن در خیابان‌های معمولی رانندگی کرد و در پارکینگ‌های معمولی پارک کرد و باید بتواند به طور عمودی از روی زمین بلند شود.»
 «اگر برای بلند شدن از زمین نیاز به فرودگاه و باند پرواز باشد این اختراع چه مشکلی را حل می‌کند؟ چرا نام آن را خودرو پرنده می‌گذاریم؟»
 سطح بالایی و بیرونی خودروی مدل A مشبّک و توری‌مانند است تا هوا بتواند عبور کند و به هشت پروانه داخل خودرو برسد و امکان پرواز آن را فراهم کند.
 اما پرواز حتی در مسافت کم و فقط با نیروی پروانه‌ها و بدون استفاده از بال نیاز به نیروی فراوانی دارد. 
 پیشنهاد شرکت الف در این زمینه نوآورانه است، برای پرواز‌های طولانی خودرو مدل A تبدیل به هواپیمای دو‌باله می‌شود.
 خودرو مدل  A، پس از بلند‌شدن از روی زمین به پهلو می‌غلتد، محل قرار گرفتن دو سرنشین چرخان است تا راننده رو به جلو قرار گیرد و خودرو تبدیل به هواپیمای دو‌باله می‌شود و دو طرف خودرو باله‌های بالایی و پایینی را تشکیل می‌دهند.
 شکل کلاسیک هواپیمای دو‌باله با دو بال روی هم را در مدل A اگر تصور کنید قسمت  توری و سطح مشبّک میان دو سطح ثابت برداشته شود، بهتر می‌توانید ببینید. شرکت الف ویدئویی هم برای نمایش این تغییر شکل خودرو به هواپیمای دو‌باله تهیه کرده است. 
 فوربس پرواز این خودرو را مشابه اوپنر بلک‌فلای (Opener BlackFly) وسیلهٔ نقلیهٔ الکتریکی هواروی شخصی می‌داند.
 فکر بکری است اما آیا کارآمد هم هست؟
 برای تلفیق راندن و پرواز کردن وزن و نیروی الکتریکی بیشتری لازم است که به معنی باتری‌های سنگین‌تر است. پروفسور استیو رایت، مهندس هوانوردی از دانشگاه وست ‌او ‌اینگلند می‌گوید: «طراحی این خودرو تلاقی‌گاه توانایی‌های فیزیک و فناوری است یعنی همان عرصه‌ای که انتظار داریم».
 او در ادامه می‌گوید شبکهٔ توری‌مانند همانطور که مشاهده می‌شود می‌تواند اثر قابل‌توجه آیرودینامیکی هم ایجاد کند.
 شرکت الف می‌گوید از سال ۲۰۱۸ تبدیل خودرو به هواپیمای دو‌باله را با مدل‌های پروازی آزمایش کرده است.
 نمونه‌های اولیه در اندازهٔ بزرگ هم دارد که قادر به پرواز عمودی هستند البته هنوز به ظاهر جذاب و براق ماکت‌ها و نمونه‌های تصویری شباهت ندارند.
 پروفسور رایت هشدار می‌دهد که جهش از نمونه به تولید محصول به‌راحتی ممکن است دست‌کم و آسان گرفته شود.
 دشواری‌های فنی ساده‌ترین مانع بر سر راه ساختن بزرگراه در آسمان برای انبوهی از خودرو‌های پرنده است.
 مقررات و قوانین و گواهینامه برای خودرو‌های پرنده دست‌و‌پاگیر، زمان‌بر و گران است، همانطور که برای هر وسیلهٔ هوانورد دیگر چنین است.
 برای پرواز با هواپیمای دو‌باله، حتی هواپیمای دو‌باله‌ای که با آن بتوانید در خیابان رانندگی کنید نیاز به گواهینامه خلبانی دارید، هر‌چند آقای دوکاونی پیش‌بینی‌ می‌کند برای پرواز‌های کوتاه و استفاده از پرواز عمودی گواهینامه هدایت‌کنندگان پهباد هم کفایت می‌کند.
 مقامات و مسئولان به احتمال زیاد قوانین سختگیرانه‌ای برای مکان‌های پرواز خودرو‌ها تعیین خواهند کرد.
 به این دلیل و دلایل بسیار دیگری پروفسور رایت گمان نمی‌کند خودرو‌های پرندهٔ آینده چنان وسیلهٔ نقلیهٔ شخصی بشود که صاحب آن به اختیار خود  بتواند براند و پرواز کند.
 در فیلم بازگشت به آینده، خودروی دلورین دکتر براون، قهرمان فیلم که با سوخت فیوژن (هم‌جوشی هسته‌ای)  کار می‌کند از روی زمین بلند می‌شود و در آسمان به پرواز در‌می‌آید.
 پروفسور رایت می‌گوید: «وسایل نقلیه هوایی آینده اینطور نیست  که البته باعث خجالت است. من هم به اندازهٔ همهٔ شما دلم می‌خواهد خودروی دلورین پرندهٔ خودم را داشته باشم».
 «با یک تماس تلفنی خودروی روبات می‌آید شما را به جایی  می‌برد که پهباد پایین می‌آید و شما سوار می‌شوید. به‌عبارت دیگر از نوعی تاکسی پهبادی استفاده می‌کنید».
 شرکت‌های بسیاری در کار تهیه و تولید پهباد‌های مسافر‌بری خودکار هستند. به‌تازگی اکسپنگ، کمپانی خودرو‌سازی چینی اولین خودروی ایکس۲ خود را در دوبی به نمایش عمومی گذاشته است.  
 جیم دوکاونی باور دارد که ایدهٔ راندن و پرواز ‌کردن با یک وسیلهٔ نقلیه بسیار جالب است.
 از او می‌پرسم چه کسانی قیمت اولیهٔ ۳۰۰،۰۰۰ دلاری خودروی پرندهٔ مدل A را خواهند پرداخت و او جواب می‌دهد‌ «پذیرندگان اولیه» (به کسانی گفته می‌شود که در صورت مواجهه با نوآوری‌ها و فناوری‌های جدید، پیش از دیگران آنها را می‌پذیرند).
 او می‌گوید مردم صد سال است در انتظار ماشین پرنده هستند.
 هدف بلند‌پروازانه شرکت الف عرضهٔ  این خودرو‌ها برای فروش در سال ۲۰۲۵ است.
"
424,دانش,«ای که پنجاه رفت و در خوابی»، شاید خواب برای سلامتت خوب باشد,سلامت |  پژوهش پزشکی |  علمی | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 در میانسالی باید حداقل شبی پنج ساعت خوابید تا احتمال ایجاد بیماری‌های مزمن کم شود؛ این نتیجه تحقیق ۲۵ ساله‌ پژوهشگران دانشگاه پاریس و دانشگاه «یوسی‌ال» در لندن است که دیروز منتشر شد.
 این پژوهشگران می‌گویند کم‌خوابی از عوارض بیماری‌های مزمن می‌تواند باشد اما خود نیز می‌تواند از پنجاه سالگی به بعد، از عوامل ایجاد بیماری باشد.
 در این بررسی طولانی مدت، کسانی که بعد از پنجاه سالگی کمتر از پنج ساعت می‌خوابیدند احتمال ابتلایشان به بیماری‌های زمینه‌ای مزمن مثل بیماری‌های قلبی-عروقی، سرطان یا دیابت ۳۰ درصد بیشتر از کسانی بود که حداقل شبی هفت ساعت می‌خوابیدند.
 شرکت‌کنندگان در این پژوهش، حدود هشت هزار نفر بین ۵۰ تا ۷۰ سال در بریتانیا، به پرسش‌نامه‌هایی در باره خواب شبانه‌شان پاسخ می‌دادند و برخی نیز مچ‌بند ثبت خواب داشتند.
 اهمیت خواب بر کسی پوشیده نیست، تقریبا یک‌سوم زندگی ما در خواب می‌گذرد اما چرا به خواب نیاز داریم؟ جواب این سوال را درست نمی‌دانیم. خواب عرصه رویا هم هست، چرا رویا می‌بینیم و عالم رویا کجاست؟
 یکی از نظریه‌ها این است که مغز موقع خواب کار ضروری پاکسازی را انجام می‌دهد، خود را از مواد زائدی که در اثر سوخت‌وساز ایجاد شده‌اند پاک و تمیز می‌کند و حجم عظیم اطلاعاتی را که در ساعت‌های بیداری جمع شده‌اند سروسامان می‌دهد، بسیاری را حذف و مابقی را در جای لازم ثبت و ذخیره می‌کند.
 روشن است که حتی اگر این نظریه به اثبات هم برسد، فقط بخشی از عالم پررمزوراز و پیچیده خواب را توضیح می‌دهد.
 معمای خواب فعلا حل‌نشده می‌ماند اما ببنیم ‌کم‌خوابی یا بدخوابی چیست و متخصصان چه توصیه‌هایی برای خواب مناسب دارند؟
 کم‌خوابی یعنی:
 عوامل مختلف بر خواب تاثیر می‌گذارند، مراقب باشید که اینها خواب را از چشمتان نگیرند:
 قرص‌های خواب جز برای چند روز ممکن است راه مناسبی برای رفع کم‌خوابی در درازمدت نباشند.
 در نهایت اینکه خواب مناسب از فردی به فردی دیگر فرق دارد، اینکه چند ساعت می‌خوابید اینقدر مهم نیست که آیا خودتان احساس می‌کنید که مشکل خواب دارید یا نه.
 کسی که خواب خوب نداشته باشد خود می‌داند و از عوارضش رنج می‌برند. اگر چنین است کمک و مشورت بگیرید و اگر چنین نیست، خواب خوش‌تان مستدام.
"
425,دانش,جمعیت حیات وحش جهان «در ۵۰ سال گذشته ۷۰ درصد کاهش یافته است»,تغییرات اقلیمی |  طبیعت |  علمی |  حیوانات |  حفظ منابع طبیعی | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 نتایج یک پژوهش تازه نشان می‌دهد که جمعیت حیات وحش جهان در ۵۰ سال گذشته حدود ۷۰ درصد کاهش یافته است.
 گزارش «صندوق جهانی حیات وحش» با بررسی داده‌های انجمن جانورشناسی لندن بین سال‌های ۱۹۷۰ تا ۲۰۱۸ تهیه شده است.
 این گزارش جنگل‌زدایی، بهره‌کشی بشر از منابع طبیعی، آلودگی و تغییرات اقلیمی را مهمترین دلایل سقوط جمعیت حیات وحش می‌داند.
 گونه‌های حیاتی در دریاچه‌های آب شیرین، رودخانه‌ها و تالاب‌ها بیشترین آسیب را دیده‌اند و جمعیت آنها از سال ۱۹۷۰ حدود ۸۳ درصد کاهش یافته است.
 اندرو تری، از مدیران انجمن جانورشناسی لندن می‌گوید «این کاهش شدید به ما می‌گوید که طبیعت در حال از هم گسستن و دنیای وحش در حالی خالی شدن است.»
 بر اساس این گزارش جمعیت حیات وحش به ویژه در آمریکای لاتین و منطقه کارائیب به شدت سقوط کرده و تنها در پنج دهه اخیر ۹۴ درصد کاهش یافته است.
 در یک مورد جمعیت دلفین‌های صورتی رودخانه آمازون بین سال‌های ۱۹۹۴ تا ۲۰۱۶ حدود ۶۵ درصد کاهش داشته است.
 به گفته اندرو تری یافته‌های تازه ارزیابی سال ۲۰۲۰ میلادی را تایید می‌کند که نشان می‌داد جمعیت حیات وحش جهان با نرخ ۲‌‌/۵ درصد در سال در حال کاهش است.
 کارشناسان می‌گویند منطقه آمازون به سرعت در حال رسیدن به نقطه‌ای است که دیگر به عنوان جنگل‌های بارانی کاربرد نداشته باشد که در این صورت توقف روند خطرناک گرمایش زمین غیر ممکن خواهد شد.
 مارک رایت، مدیر علوم صندوق جهانی حیات وحش می‌گوید «طبیعت در تنگنایی سخت بوده و هنوز هم هست. این جنگ در حال مغلوبه شدن است.»
 با وجود این تصویر تیره و تار، در گزارش تازه کورسویی از امید هم دیده می‌شود.
 در حالی که جمعیت گوریل‌های دشت شرقی پارک جنگلی کاهوزی-بیه‌گا در کنگو بین سال‌های ۱۹۹۴ تا ۲۰۱۹ به دلیل شکارشان ۸۰ درصد کاهش یافته، جمعیت گوریل‌های کوهستانی در پارک ملی ویرونگا در همان کشور بین سال‌های ۲۰۱۰ تا ۲۰۱۸ از ۴۰۰ به ۶۰۰ افزایش یافته است.
 با وجود این، کاهش شدید جمعیت در اغلب گونه‌ها درخواست‌ها برای حمایت از حیات وحش و حفاظت از طبیعت را افزایش داده است.
 در ماه دسامبر (دو ماه دیگر) نمایندگانی از سراسر جهان در مونترال کانادا گرد هم می‌آیند تا درباره راهبرد تازه‌ای برای حفاظت از گیاهان و جانوران جهان گفت‌وگو کنند.
 احتمالا یکی از مهم‌ترین درخواست‌هایی که در آن همایش مطرح خواهد شد، افزایش بودجه اقدام‌های حفاظتی در سطح جهانی است.
 آلیس روهوزا، مدیر منطقه‌ای صندوق جهانی حیات وحش در آفریقا می‌گوید «ما از کشورهای ثروتمند می‌خواهیم که برای حفاظت از طبیعت از ما حمایت مالی کنند.»
"
426,دانش,م﻿اموریت دارت ناسا موفق شد مسیر سیارک را عوض کند,علمی |  ستاره شناسی |  فضا | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 ج﻿اناتان آموس، خبرنگار علمی بی‌بی‌سی
 سازمان فضایی آمریکا می‌گوید که تلاش اخیر برای تغییر مسیر یک سیارک در منظومه شمسی موفق بوده است.
 منجمان اکنون تایید کرده‌اند که مشخصات مدار حرکت یک سیارک ۱۶۰ متری به نام دیمورفوس در اثر اصابت کاوشگر دارت تغییر کرده است. آن برخورد ماه پیش انجام شد.
 محققان بعد از محاسبات با کمک طیفی از رصدخانه‌های فضایی و زمینی به این نتیجه رسیده‌اند.
 هدف این ماموریت محک زدن یک استراتژی بالقوه برای دفاع از زمین در برابر اجرامی است که ممکن است سیاره ما را تهدید کنند.
 دستاورد دارت ثابت می‌کند که این استراتژی کارآمد است، به شرطی که زود انجام شود و سیارک خیلی بزرگ نباشد.
 بیل نلسون مدیر ناسا گفت: «این ماموریت نشان می‌دهد که ناسا سعی دارد خود را برای هر آنچه کیهان به طرف ما پرت می‌کند آماده باشد.»
 او به خبرنگاران گفت: «به اعتقاد من ناسا ثابت کرده که ما نقش خود به عنوان مدافع سیاره را جدی می‌گیریم.»
 این سازمان روز سه شنبه مجموعه‌ای از داده‌ها را در تایید ارزیابی خود منتشر کرد. اینها شامل عکس‌های تازه از تلسکوپ هابل و عکس‌های یک فضاپیمای کوچک ایتالیایی است که قبل از اصابت دارت به دیمورفوس از آن جدا شده بود و عکس‌هایی از فاصله ۵۰ کیلومتری از آن برخورد گرفت.
 ماموریت دارت (تست تغییر جهت سیارک دوگانه) در فاصله ۱۱ میلیون کیلومتری از زمین انجام شد.
 در این ماموریت یک ماهواره به بزرگی یک یخچال با سرعت ۲۲ هزار کیلومتر در ساعت به وسط دیمورفوس برخورد کرد.
 این جرم دور سیارک بزرگتری (به قطر ۷۸۰ متر) به نام دیدیموس می‌گردد. تا پیش از آن برخورد، ۱۱ ساعت و ۵۵ دقیقه طول می‌کشید تا دیمورفوس یک دور کامل حول دیدیموس بگردد.
 شواهد جمع‌آوری شده اکنون حاکیست که این تناوب مداری به ۱۱ ساعت و ۲۳ دقیقه کاهش پیدا کرده است، یعنی ۳۲ دقیقه کمتر شده.
 این یعنی دیمورفوس اکنون ده‌ها متر به دیدیموس نزدیکتر شده است.
 ناسا موفقیت در این ماموریت را تغییری به اندازه حداقل ۷۳ ثانیه در تناوب مداری تعریف کرده بود. نتایجی که سه‌شنبه منتشر شد نشان می‌دهد که دستاورد دارت ۲۵ برابر این زمان بوده.
 دکتر نانسی چابوت از آزمایشگاه فیزیک کاربردی دانشگاه جانز هاپکینز که هدایت این ماموریت را به عهده داشت گفت: «این تغییری ۴ درصدی در تناوب مداری دیمورفوس دور دیدیموس است. دارت تلنگر کوچکی به این سیارک زده. اما اگر در آینده بخواهیم چنین ماموریتی را اجرا کنیم باید سال‌ها زودتر دست به کار شویم.»
 «برای آنکه بتوانیم این نوع انحراف را در آینده به عنوان بخشی از یک سیستم دفاع سیاره‌ای خیلی بزرگتر عملی کنیم، زمان اهمیت کلیدی خواهد داشت.»
 دکتر تام استاتلر مسئول برنامه دارت ناسا خواستار احتیاط در مورد نتیجه گیری های بزرگ از این آزمایش شد.
 او گفت که سیارک‌ها انواع و اقسام دارند و ترکیب و ساختمان آنها متنوع است.
 او تاکید کرد: «نمی‌شود با تکیه بر یک آزمایش به روی یک سیارک نتیجه کلی گرفت که سیارک‌ها همه در شرایط مشابه چنین واکنشی خواهند داشت.»
 «اما می‌توانیم از این آزمایش به عنوان یک نقطه مبدا برای محاسبات فیزیکی در شبیه‌سازی هایی استفاده کنیم که به ما می‌گوید برخوردهای متفاوت در شرایط متفاوت چه رفتاری خواهند داشت.»
"
427,دانش,ت﻿غییر اقلیم؛ سازمان هوانوردی با طرح صفر خالص توافق کرد,کنفرانس تغییرات اقلیمی سازمان ملل متحد ۲۰۲۱ |  تغییرات اقلیمی |  سفر هوایی |  علمی |  سفر | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 جهان بالاخره با یک برنامه بلندمدت برای مهار تصاعد کربن ناشی از پرواز موافقت کرده است.
 سازمان بین‌المللی هوانوردی (ایکائو) در نشستی در مونترال قول داد از یک هدف «بلندپروازانه» برای رسیدن به صفر خالص تا ۲۰۵۰ حمایت کند.
 این طرح، که خیلی ها آن را ایده‌آل نمی‌دانند، مورد توافق ۱۹۳ کشور عضو ایکائو قرار گرفت.
 با این حال گروه‌های سبز می‌گویند که این توافق ضعیف است و از نظر حقوقی الزام‌آور نیست.
 وقتی جهان در سال ۲۰۱۵ در پاریس بر سر برنامه‌ای بلندمدت برای مهار تغییر اقلیم به توافق رسید، جای دو صنعت عمده یعنی هوانوردی و کشتیرانی خالی بودند.
 حدود ۲.۵ درصد تصاعد جهانی به صنعت هوانوردی مربوط می‌شود، اما دانشمندان معتقدند که تاثیر آن خیلی بیش از آن است که این رقم نشان می‌دهد.
 دلیلش آثار چندگانه هواپیماها از جمله ارتفاع پرواز و تاثیر کنتریل - رد بخار آب موتور هواپیما - است.
 جان کری، فرستاده امور اقلیمی آمریکا، از این توافق استقبال کرد.
 او در توییتی نوشت: «خرسندم که هوانوردی بین‌المللی در ۴۱‌ امین مجمع ایکائو با یک طرح اقلیمی بلندمدت برای تامین آینده‌ای قابل دوام متعهد شد... تا هوانوردی را در مسیر رسیدن به صفر خالص تا سال ۲۰۵۰ قرار دهد.»
 هرچند ایکائو - وابسته به سازمان ملل - مسئولیت تنظیم مقررات جهانی صنعت هوانوردی را ندارد، اما مشوق همکاری میان کشورهای عضو در زمینه حمل و نقل هوایی است. این سازمان حق اعمال مقررات بر کشورها را ندارد اما دولت‌ها معمولا از طرح‌های مورد توافق در نشست‌های ایکائو تبعیت می‌کنند.
 صنعت حمل و هوایی برای چند سال از طرف مشتریان و دانشمندان زیر فشار فزاینده‌ای قرار داشته تا راه‌هایی برای کربن زدایی از مسافرت هوایی پیدا کند، اما موفقیت‌هایش در این زمینه محدود بوده.
 در مجمع سه‌سالانه‌ در مونترال، کشورهای عضو بالاخره با هدف صفر خالص تا ۲۰۵۰ موافقت کردند، که علیرغم گله‌های چین و روسیه بود.
 با این حال فعالان محیط زیست محذورات جدی درباره آن دارند.
 جو داردین از کمپین «حمل و نقل و محیط زیست» گفت: «نباید گول نتایج این مجمع را خورد. این مشکل هوانوردی را حل نخواهد کرد.»
 «تنها راه حل این است که سوزاندن نفت سفید (کروسین) متوقف شود. راه ترک نفت سفید این است که قیمت گذاری آن موثرتر شود و در راه‌حل های جایگزین سرمایه‌گذاری شود.»
"
428,دانش,ج﻿ایزه نوبل شیمی به سه محقق روش نوین پیوند زدن ملکول‌ها تعلق گرفت,فیزیک |  زیست شناسی |  جایزه نوبل |  علمی | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 جایزه نوبل شیمی به سه دانشمند اعطا شده است که درباره نحوه پیوند زدن ملکولها در روش موسوم به شیمی «کلیک» تحقیق کردهاند.
 تحقیقات کارولین برتوزی، مورتن مِلدال و بری شارپلِس امکان پیوند ملکول‌ها مثل قطعات لگو را فراهم می‌کند.
 این روش در طراحی معالجات سرطان و نشانه‌گیری مستقیم تومورها کاربرد دارد.
 مطالعات آنها ساخت ترکیب‌های شیمیایی را منقلب کرده و آن را ساده‌تر و موثرتر کرده است.
 کارولین برتوزی از آمریکا که پیشتاز روش «زیست متعامد» (بیواورتوگونال) است که سلول‌های را به هم پیوند می‌زند، هشتمین زنی است که برنده نوبل شیمی می‌شود.
 پروفسور بری شارپلِس، که او هم آمریکایی است، اکنون برنده دو جایزه نوبل شده است. او ابتدا در سال ۲۰۰۱ به خاطر تحقیقات به روی کاتالیزورهای کایرال (دست‌سانی) برنده این جایزه شده بود.
 پروفسور مورتن مِلدال، از دانمارک، به برنامه نیوزآور بی‌بی‌سی گفت که بعد از باخبر شدن از دریافت جایزه «برای نیم ساعت می لرزیدم.»
 بری شارپلس و مورتن ملدال که مستقل از هم کار می‌کردند شالوده شیمی موسوم به «کلیک» را بنا گذاشتند.
 برای درک آن به بازی لگو فکر کنید. یک قطع دارای برجستگی‌هایی است و دیگر دارای حفره‌هایی که با فشار دادن آنها روی هم به هم می‌چسبند.
 پروفسور الیسون هولمی از دانشگاه ادینبورو در بریتانیا توضیح داد که همین فرآیند در شیمیِ کلیک کاربرد دارد.
 او به بی‌بی‌سی نیوز گفت: «دو جفت شیمیایی طوری طراحی می‌شوند که دقیقا با هم جور باشند تا وقتی در محیط مناسب به هم می‌رسند به راحتی جفت شوند.»
 اما این روش ابتدا در سلول‌های زنده قابل استفاده نبود چون به عنصر مس نیاز داشت که سلول‌ها را می‌کشد.
 پروفسور برتوزی با کشف بزرگ خود شیمی کلیک را در سلول‌ها قابل استفاده کرد. او همچنین توانست به جای یون‌های مس از عناصر دیگری که با هم برهم کنش دارند استفاده کند.
 به گفته پروفسور هولمی این مطالعات به دانشمندان امکان داد «در داخل بدن انسان کار شیمیایی انجام دهند، مطمئن شوند که دارو به جای درست منتقل می‌شود و از جای نادرست فاصله می‌گیرد.»
 او می‌گوید که این همچنین یک «ابزار اکتشافی در علم زیست شناسی» است که به داشمندان اجازه می‌دهد ملکول‌های تازه را که نمی‌دانستیم وجود دارند ببینند.
 جایزه ۱۰ میلیون کرونی (۸۰۰ هزار پوندی) میان برندگان تقسیم خواهد شد.
 جایزه سال قبل هم نصیب دو دانشمند شد که ابزارهایی را برای ساختن ملکول ها ایجاد کرده بودند.
 کمیته نوبل روز دوشنبه جایزه پزشکی امسال را به سِوانته پِیبو به خاطر مطالعات درباره تکامل انسان اعطا کرد.
 جایزه روز سه‌شنبه نوبل فیزیک هم به تحقیقات درباره فیزیک کوانتوم تعلق گرفت.
  
"
429,دانش,برخورد نزدیک از نوع چهارم؛ شلیک ناسا به سیارک به هدف نشست,علمی |  فضا | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 در اولین آزمایش در نوع خود، یک سفینه ناسا با یک سیارک برخورد کرد. هدف از این تصادف عمدی و برنامه‌ریزی‌شده این است که دریابیم اگر زمین در خطر برخورد یک جرم فضایی باشد آیا می‌توان مسیرش را منحرف کرد یا نه.
 سفینه که به اختصار «دارت» نامیده می‌شود هر ثانیه‌ یک تصویر به زمین مخابره می‌کرد تا اینکه در لحظه برخورد با سیارک «دایامورفوس» ارسال تصاویر قطع شد، در همان لحظه‌ای که دانشمندان در اتاق فرمان، در آزمایشگاه فیزیک کاربردی دانشگاه جانز هاپکینز، با فریاد شادی موفقیت آزمایش را به یکدیگر تبریک گفتند.
 بر اساس محاسبات اولیه، محل برخورد دارت با مرکز این سیارک که ۱۶۰ متر طول دارد، فقط ۱۷ متر فاصله داشته است. اما برای اینکه روشن شود آیا هدف اصلی این آزمایش محقق شده یا نه باید چند هفته صبر کرد، یعنی برخورد باعث تغییر سرعت (کم یا زیاد شدن) و تغییر مسیر سیارک شده است یا نه. با اینحال دکتر لوری گلیز مدیر علوم سیارات در ناسا آن را دستاوردی عظیم می‌داند:
 «ما در ابتدای فصل جدیدی برای بشریت هستیم و اکنون قابلیت و توانایی محافظت از خود را از چیزهایی مثل برخورد مخرب یک سیارک داریم. چقدر عالی، ما هیچ‌وقت چنین توانایی‌ای نداشته‌ایم.»
 برای اینکه دانشمندان موفقیت نهایی این آزمایش را ارزیابی کنند باید ببینند آیا پس از برخورد دارت، مدار دایمورفوس به دور سیارکی دیگر به نام «دیدموس» تغییر کرده است یا نه. این کار با استفاده از تلسکوپ‌های دقیق در کره زمین انجام می‌شود.
 دایمورفوس تقریبا هر ۱۱ ساعت و ۵۵ دقیقه یک بار دور دیدموس می‌زد، قاعدتا پس از برخورد، این زمان باید چند دقیقه کمتر شود.
 بر اساس تصاویری که دارت از فاصله ۱۱ میلیون کیلومتری زمین مخابره می‌کرد همه چیز دقیقا طبق برنامه پیش رفت.
 دارت که با سرعت ۲۲ هزار کیلومتر در ساعت حرکت می‌کرد ابتدا باید سیارک هدف، دایمورفوس، را از سیارک‌ بزرگتر، دیدموس که ۷۸۰ متر طول دارد، تشخیص می‌داد و پس از اینکه سامانه‌هایش مسیر برخورد را تنظیم کردند، با روشن کردن موتورهایش با سرعت به سمت برخورد با دایمورفوس می‌رفت.
 دانشمندان فرصت کردند خیلی کوتاه شاهد تفاوت شکل و اندازه دو سیارک باشند که آنها را مسحور کرد.
 دیدموس همانطور که انتظار می‌رفت شبیه یک قطعه الماس است. سطح آن صخره‌ای است اما جاهای مسطح هم دارد.
 دارت بر گرفته از «آزمایش تغییر مسیر دوسیارکی» است. این پروژه مشترک ناسا و دانشگاه جانز هاپکینز، به گفته اندی ریوکین مدیر آن، از فناوری «برخورد جنبشی» استفاده می‌کند، یعنی اگر در آینده سیارکی مستقیم به سمت زمین بیاید می‌توان از آن استفاده کرد:
 «ایده بسیار ساده است، فضاپیما را مستقیم به چیزی می‌کوبید که نگرانش هستید و از جرم و سرعت فضاپیما استفاده می‌کنید تا اندکی مدار آن شی فضایی را تغییر دهید، آنقدر که از کنار زمین رد شود، نه اینکه با آن برخورد کند.»
 دایمورفوس و دیدموس با دقت بسیار انتخاب شدند، پیش از برخورد هیچ‌یک در مسیری به سمت زمین حرکت نمی‌کردند و تغییر کوچک در ارتباط مداری آنها، چنین خطری را افزایش نمی‌داد.
 اما اجرام فضایی دیگری هستند که بالقوه می‌توانند چنین خطری را برای کره زمین ایجاد کنند. البته بیش از ۹۵ درصد سیارک‌های غول‌پیکری که تاکنون شناسایی شده‌اند و می‌توانند حیات را در کره زمین نابود کنند در مسیر برخورد با سیاره ما نیستند، مسیر آنها محاسبه شده و می‌دانیم که به سمت زمین نمی‌آیند. اما اجرام آسمانی کوچکتری هستند که هنوز شناسایی نشده‌اند و در تئوری می‌توانند دستکم یک منطقه یا یک شهر را منهدم کنند.
 یک جرم فضایی به اندازه دایمورفوس می‌تواند گودالی به قطر یک کیلومتر و به عمق چند صد متر در زمین ایجاد کند و تخریب در اطراف محل برخورد می‌تواند شدید باشد. از این رو، این علاقه هست که ببینیم آیا می‌توان سقلمه‌ای به یک سیارک زد و سرعت آن را کمی زیاد یا کمتر کرد. به تغییر زیادی در سرعت نیاز نیست بخصوص اگر این کار سال‌ها پیش از برخورد پیش‌بینی‌شده با زمین انجام شود.
 اما چرا طول می‌کشد تا پژوهشگران دریابند دارت توانسته سرعت دایمورفوس را تغییر بدهد یا نه؟
 دکتر نانسی چابوت یکی از دانشمندان پروژه دارت با یک تمثیل پاسخ می‌دهد: «اگر ساعت مچی شما با ضربه آسیب ببیند، کمی تندتر کار می‌کند اما شما ممکن است در یکی دو روز اول متوجه نشوید اما پس از چند هفته متوجه می‌شوید که ساعت شما وقت را درست نشان نمی‌دهد و تندتر کار می‌کند و همیشه جلو است.»
 تصاویری که دارت مخابره می‌کرد درست پیش از برخورد قطع شدند اما لحظه برخورد از چشم ما دور نمی‌ماند. یک «ماهوارک» ایتالیایی به فاصله پنجاه کیلومتر، سه دقیقه، پشت سر دارت حرکت می‌کرد. لیچیا تصاویری را که گرفته در چند روز آینده به زمین می‌فرستد و انتظار می‌رود گردوغباری که برخورد دارت به پا کرده را ضبط کرده باشد.
 علاوه بر این، سازمان فضایی اروپا برای چهار سال دیگر یک پروژه تعریف کرده به نام «هرا»، متشکل از سه فضاپیما برای بررسی آثار برخورد دارت با دایمورفوس و تاثیر آن بر دیدموس.‌
"
430,دانش,ت﻿لاش برای نجات صدها نهنگ به ساحل نشسته در تاسمانی,آلودگی آب ها |  علمی |  استرالیا |  حفظ منابع طبیعی | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 بیش از ۲۰۰ نهنگ در نقطه‌ای دورافتاده در غرب جزیره تاسمانی استرالیا به ساحل افتاده‌اند.
 این گروه ظاهرا نهنگ‌های خلبان هستند و امدادگران برای زنده نگاه داشتن و بازگرداندن آنها به دریا تلاش می‌کنند.
 علت به ساحل افتادن نهنگ‌ها در دهانه لنگرگاه مکوایر معلوم نیست، همان نقطه دورافتاده‌ای که بدترین حادثه مشابه دو سال پیش در آن روی داد.
 یک روز پیشتر هم گروه دیگری از نهنگ‌ها در شمال تاسمانی به ساحل افتادند. در آن حادثه در روز سه‌شنبه لاشه ۱۴ نهنگ اسپرم در جزیره کینگ در تنگه بَس پیدا شد.
 سازمان منابع طبیعی و محیط زیست تاسمانی گفت که کارشناسان برای نجات حدود ۲۳۰ نهنگی که چهارشنبه کشف شدند تلاش می‌کنند اما این عملیات به دلیل موقعیت حادثه مشکل است.
 این سازمان بعد از آن کشف گفت: «به نظر می‌رسد حدود نیمی از حیوانات هنوز زنده باشند.»
 لنگرگاه مکوایر یک مصب کم عمق در یک ناحیه روستایی است.
 مرد محل سعی کرده‌اند با انداختن پتو روی نهنگ ها و ریختن آب آنها را زنده نگاه دارند.
 نهنگ‌های خلبان پستاندارانی به شدت اجتماعی‌اند و بارها به صورت گروهی به ساحل افتاده‌اند چون با هم در دسته‌های بزرگ و خیلی وابسته سفر می‌کنند.
 در سپتامبر ۲۰۲۰ بعد از به ساحل نشستن تقریبا ۵۰۰ نهنگ خلبان در همین لنگرگاه عملیات نجات بزرگی انجام شد.
 بیش از ۳۸۰ نفر از نهنگ‌ها مردند اما حدود ۱۰۰ تا نجات پیدا کردند.
 ونِسا پیروتا دانشمند حیات وحش به بی‌بی‌سی گفت که شباهت‌ها میان دو حادثه ۲۰۲۰ و امروز - یک گونه، یک محل، و یک وقت سال - «غیرعادی» و نگران کننده است.
 او گفت نهنگ‌ها شاید به دلیل «اخلال در جهت‌یابی»، دنبال کردن یک سرگروه بیمار یا گیج شده یا حتی از ترس به این آب‌های کم عمق افتاده باشند.
 تغییر اقلیم هم می‌تواند در این حوادث موثر باشد - تغییر در محیط، دمای آب، یا عادات موجودات شکارچی ممکن است نهنگ ها را دچار خطا کند.
 اما او می‌گوید دلایل به ساحل افتادن نهنگ‌ها به طور کلی و اینکه چرا به دفعات در تاسمانی اتفاق می‌افتد یک راز است.
 در این منطقه آبزیان زیادی زیست می‌کنند و این جمعیت بزرگ می‌تواند باعث حوادث بیشتر شود. همچنین جریان‌های متقاطع زیادی در آب‌های اطراف جزیره وجود دارد.
 اما او می‌گوید این «جزیره عظیم» به خودی خود یک محیط مخاطره‌آمیز از نظر جهت‌یابی برای حیواناتی است که با انعکاس صدا راهشان را پیدا می‌کنند.
"
431,دانش,ک﻿شف قدیمی‌ترین آثار مصرف تریاک در محوطه‌ای در کنعان,علمی |  باستان شناسی |  مصرف مواد مخدر | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 ر﻿افی برگ، بی بی سی نیوز
 قدیمی‌ترین شواهد استفاده از تریاک در یک محوطه باستانی در اسرائیل امروزی - در جایی که زمانی به کنعان معروف بود - کشف شده است.
 باستان‌شناسان ردی از این ماده مخدر را در ظروف سفالی در مجتمع معروف به یِهود در حدود ۱۱ کیلومتری جنوب شرقی تل آویو پیدا کردند. این نقطه محل دفن مردگان بود.
 آنها می‌گویند که قدمت این ظروف به ۳۴۰۰ سال قبل برمی‌گردد، و ظاهرا از آنها برای مراسم تدفین استفاده می‌شد.
 این محوطه در آن دوره در عصر باستان یک سکونتگاه بود.
 این ظروف در سال ۲۰۱۲ در جریان یک حفاری توسط مقام‌های سازمان امور باستان‌شناسی اسرائیل از دل زمین خارج شد، اما یافته‌های اخیر محصول مطالعه‌ای با همکاری این سازمان، دانشگاه تل آویو و موسسه علوم وایزمن است.
 تصور می‌شود که خشخاش در جایی که ترکیه امروزی قرار دارد کشت می‌شد و از طریق قبرس به یِِهود منتقل می‌شد. براساس این گزارش ظروفی که تریاک در آنها حمل شده در قبرس ساخته می‌شد.
 این ظروف بخشی از مجموعه‌ای بود که تصور می‌شود برای مشایعت مردگان به جهان آخرت اعطا می‌شد.
 شکل آنها مثل گل‌های سربسته خشخاش است. به خاطر همین شکل گل خشخاش است که از مدتها پیش به فرضیه‌هایی درباره استفاده از این ظروف برای تریاک وجود داشت. کشف «تل یهود» اولین مورد شناسایی آثار تریاک در این نوع خمره است.
 دکتر ران بیری از سازمان باستان‌شناسی اسرائیل گفت: «ممکن است در جریان مراسمی خاص، که توسط اعضای خانواده یا یک موبد برگزار می‌شد، حاضران برای احضار روح مردگان و طلب شفاعت، از تریاک استفاده می‌کردند تا به حالت خلسه برسند.»
 «توضیح دیگر این است که شاید هدف از نهادن تریاک در کنار پیکر مرده کمک به روح او برای برخاستن از گور و آماده شدن برای ملاقات با بستگان در آن جهان بود.»
 محققان دو سال پیش یک ماده حشیش را در یک معبد ۲۷۰۰ ساله در تل آراد در جنوب شرقی اسرائیل کشف کردند. آنها گفتند که از این ماده برای مناسک دینی استفاده می‌شد.
"
432,دانش,شناسایی قدیمی‌ترین ق﻿لب جهان در فسیل یک ماهی ۳۸۰ میلیون ساله,زیست شناسی |  تکامل |  علمی | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 پ﻿الاب گُش، خبرنگار علمی بی‌بی‌سی
 محققان در بدن یک ماهی ماقبل تاریخ به قدمت ۳۸۰ میلیون سال قلبی را کشف کرده‌اند.
 به گفته آنها این کشف نمایانگر مقطعی مهم در تکامل ارگان پمپ کننده خون در بدن حیوانات دارای مهره‌های پشت است.
 این قلب متعلق به یک نوع ماهی به نام «گوگو» (Gogo) است که حالا منقرض شده.
 این کشف حیرت‌انگیز در غرب استرالیا انجام شد و جزئیات آن در نشریه «ساینس» چاپ شده است.
 پروفسور کِیت تریناستیک سرپرست مطالعه از دانشگاه کِرتین در پرت استرالیا به بی‌بی‌سی نیوز گفت: «ما دور کامپیوتر جمع شده بودیم که تشخیص دادیم قلبی در داخل این ماهی وجود دارد. واقعا باورنکردنی بود! هیجانش قابل وصف نیست.»
 فسیل این ماهی در تخته سنگ‌های منطقه کیمبرلی غرب استرالیا محفوظ مانده بود.
 معمولا استخوان‌ها و نه بافت‌های نرم بدن هستند که فسیل می‌شوند، اما در این مورد کانی‌ها خیلی از ارگان‌های داخلی ماهی از جمله کبد، شکم، روده و قلب را حفظ کرده‌اند.
 پروفسور تریناستیک می‌گوید: «این لحظه‌ای حیاتی در تکامل ما انسان‌ها بود. ساختاری که در مراحل اولیه تکامل در اجداد ما شکل گرفت را اینجا برای اولین بار در این ماهی می‌بینیم.»
 پروفسور جان لانگ از دانشگاه فلیندرز در آدلاید استرالیا که از دیگر محققان این مطالعه است این را کشفی توصیف کرد که «هوش از سر می‌برد و آدمی را مبهوت می‌کند.»
 او گفت: «ما قبلا هرگز چیزی درباره ارگان‌های نرم حیواناتی با این قدمت نمی‌دانستیم، اما حالا چرا.»
 گوگو اولین نمونه از یک طبقه از ماهی‌های ماقبل تاریخ به نام پلاکودرم (تخته پوستان) است. اینها اولین ماهی‌های دارای آرواره و دندان بودند. ماهی‌ها تا قبل از آن از ۳۰ سانتیمتر بلندتر نمی‌شدند اما قد پلاکودرم‌ها گاه به نه متر می‌رسید.
 پلاکودرم‌ها برای ۶۰ میلیون سال شکل غالب حیات در زمین بودند. آنها برای ۱۰۰ میلیون سال قبل از ظهور اولین دایناسورها وجود داشتند.
 اسکن بدن گوگو نشان داد که قلبش از آنچه برای این ماهی‌های بدوی انتظار می‌رود پیچیده‌تر است. قلب این ماهی دارای دو حفره بالایی و پایینی چیزی شبیه به قلب انسان است.
 محققان می‌گویند که این باعث افزایش کارآمدی قلب این حیوان شد و تغییر مهمی بوده که آن را از یک ماهی کم سرعت به یک شکارچی فرز بدل کرد. 
 پروفسور لانگ می گوید: «برای آنها این راه ترقی و بدل شدن به یک شکارچی سیری‌ناپذیر بود.»
 مشاهده مهم دیگر این بود که قلب در جایی خیلی جلوتر از ماهی‌های بدوی‌تر قرار دارد.
 گمان می‌رود که جای قلب به رشد گردن این ماهی و ایجاد فضا برای بزرگتر شدن شش‌ها در طول مسیر تکاملی مرتبط باشد.
 دکتر زرینا جوهانسون از موزه تاریخ طبیعی لندن، دانشمند ممتاز جهان در زمینه پلاکودرم‌هاست که در این تحقیق شرکت نداشته. او این را یک «کشف به نهایت مهم» توصیف کرد که توضیح می‌دهد چرا انسان امروز به این شکل درآمده.
 «خیلی از چیزهایی که در این ماهی می‌بینید هنوز در بدن ما وجود دارد؛ برای مثال آرواره و دندان. در این ماهی اولین بار است که باله‌های جلویی و باله‌های عقبی که نهایتا به بازو و پا تبدیل شد دیده می‌شود.»
 «خیلی چیزها در این پلاکودرم‌ها هست که می‌بینیم در روند تکامل به ما رسیده و به گردن، شکل، آرایش و محل قرار گرفتن قلب در بدن ما تبدیل شده.»
"
433,دانش,ر﻿وی آوردن به انرژی‌های نوین «تریلیون‌ها دلار صرفه اقتصادی دارد»,تغییرات اقلیمی |  برداشت انرژی |  انرژی |  انرژی تجدیدپذیر |  علمی | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 ج﻿ونا فیشر، خبرنگار محیط زیست بی‌بی‌سی
 مطالعه‌ای توسط دانشگاه آکسفورد نشان می‌دهد که گذار از سوخت‌های فسیلی به انرژی‌های تجدیدپذیر و پاکیزه می‌تواند تا سال ۲۰۵۰ به کاهش ۱۲ تریلیون (۱۲ هزار میلیارد) دلاری هزینه انرژی در جهان کمک کند.
 این گزارش می‌گوید که این ادعا که حرکت سریع به سوی منابع پاکیزه انرژی هزینه زیادی خواهد داشت، غلط و بدبینانه است.
 در ماه‌های اخیر نگرانی در مورد کمبود انرژی باعث جهش شدید بهای گاز طبیعی شده است.
 اما محققان می‌گویند که انتقال به انرژی‌های پاکیزه از نظر اقتصادی مقرون به صرفه است چون بهای آنها درحال کاهش بوده.
 پروفسور دوینی فارمر از موسسه «فکر نو اقتصادی» در دانشکده مارتین در آکسفورد به بی‌بی‌سی گفت: «حتی اگر منکر تغییر اقلیم باشید، باید آنچه ما می گوییم را بپسندید.»
 او گفت: «نتیجه مهم مطالعه ما این است که باید تخت گاز به طرف انرژی‌های نوین برویم، به این دلیل که به صرفه است.»
 این گزارش با بررسی داده‌های تاریخی در مورد بهای سوخت‌های فسیلی و انرژی‌های تجدیدپذیر و مدل سازی برای پیش‌بینی بهای آنها در آینده انجام شده.
 اطلاعات مربوط به بهای نفت و گاز و زغال از ۱۹۲۰ تا ۲۰۲۰ را در بر می‌گیرد و نشان می‌دهد که با احتساب تورم، و نوسان‌ بازار، بها تغییر زیادی نکرده است.
 در مقابل انرژی‌های تجدیدپذیر فقط در چند دهه اخیر ظاهر شده، بنابراین داده‌های کمتری برای آنها وجود دارد.
 اما در همین فاصله کم، بهبود بی‌وقفه فناوری به معنی کاهش سریع بهای برق خورشیدی و بادی به اندازه سالانه تقریبا ۱۰ درصد بوده است.
 پیش‌بینی این گزارش دایر بر ادامه روند کاهش بهای این انرژی‌ها بر «احتمالات» استوار است. همچنین این موضوع بررسی شد که سرمایه گذاری سنگین و در ابعاد گسترده چگونه هزینه سایر فناوری‌های مشابه را کاهش داده است.
 دکتر روپرت وِی، نویسنده اصلی این گزارش، گفت: «تازه‌ترین تحقیقات ما نشان می‌دهد که با گسترش ابعاد فناوری‌های مهم سبز، کاهش هزینه آنها ادامه خواهد یافت و هرچه سریعتر حرکت کنیم، پول بیشتری پس‌انداز کرده‌ایم.»
 انرژی‌های بادی و خورشیدی درحال حاضر ارزان‌ترین گزینه برای پروژه‌های تازه تولید برق هستند، اما پرسش‌هایی در مورد بهترین روش ذخیره برق و ایجاد توازن در شبکه، زمانی که تغییر آب و هوا به کاهش تولید برق از این منابع منجر می شود، وجود دارد.
 هزینه صفر خالص
 فیلیپ هموند، وزیر دارایی بریتانیا، در سال ۲۰۱۹ به نخست وزیر نوشت که هزینه رسیدن به حالت کربن خنثی تا سال ۲۰۵۰ در بریتانیا بیش از یک تریلیون دلار خواهد بود.
 گزارش تازه می‌گوید که این هزینه احتمالا بیش از حد برآورد شده بود که باعث انصراف از سرمایه گذاری در انرژی‌های نوین شده.
 این گزارش همچنین می گوید که پیش‌بینی هیات میان دولتی تغییر اقلیم سازمان ملل (آی پی سی سی) دایر بر اینکه هزینه حفظ میزان افزایش دما در زیر دو درجه، به معنی کاهش تولید ناخالص داخلی تا ۲۰۵۰ خواهد بود بیش از حد بدبینانه است.
 براساس این یافته‌ها انتقال به انرژی‌های تجدیدپذیر احتمالا با «صرفه خالص» اقتصادی همراه خواهد بود.
 نتایج این تحقیق در نشریه «ژول» منتشر شده است.
"
434,دانش,ت﻿غییر اقلیم؛ زمین «احتمالا» از شش مرز تعادل عبور خواهد کرد,کنفرانس تغییرات اقلیمی سازمان ملل متحد ۲۰۲۱ |  تغییرات اقلیمی |  وضعیت بد آب و هوایی |  علمی | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 ا﻿ِسمه استالارد، خبرنگار علوم و اقلیم بی‌بی‌سی نیوز
 یک تحلیل تازه حاکیست که با ادامه روند کنونی گرمایش، زمین در خطر عبور از شش مرز تعادل «خطرناک» اقلیمی قرار خواهد گرفت.
 عبور از این مرزها سیستم‌های زمین را مختل خواهد کرد به طوری که به فروپاشی پوشش یخی قطب و نابودی آبسنگ‌های مرجانی دامن خواهد زد.
 صاحب نظران علوم قبلا گفته‌اند که رسیدن به چنین نقطه‌ای از نظر اقلیمی یک «وضعیت اضطراری» خواهد بود.
 محققان با تحلیل ۲۰۰ مطالعه که بعد از ۲۰۰۸ منتشر شده، این مرزها را تحلیل کردند که شامل این موارد است:
 •        در چه دمایی زمین از این مرزها خواهد گذشت
 •        چه تاثیری بر سایر سیستم‌های زمین خواهد داشت
 •        این آثار در چه ابعاد زمانی احساس خواهد شد
 این تحقیق که در نشریه «ساینس» منتشر شده دریافت که با توجه به روند کنونی میزان گرمایش، همین حالا هم خطر رسیدن به این شش ورطه اقلیمی وجود دارد و با افزایش هر یک دهم درجه سانتیگراد دما، این خطر افزایش پیدا می‌کند.
 این گروه (Climate Action Tracker) تخمین می‌زند که حتی در خوشبینانه‌ترین حالت، اگر اهداف کنونی در جهان برای مهار گرمایش عملی شود، جهان شاهد ۱.۸ درجه سانتیگراد افزایش دما نسبت به دوران پیشاصنعتی خواهد بود.
 ایده «مرزهای تعادل اقلیمی» ابتدا دو دهه پیش از سوی گروه اقلیمی سازمان ملل، آی‌پی‌سی‌سی (هیات میان دولتی تغییر اقلیم) مطرح شد.
 به گفته سازمان ملل عبور از این مرزها می‌تواند جرقه تغییرات قابل توجه در عملکرد سیستم‌های زمین را بزند، تغییراتی که بر وضعیت اقیانوس‌ها، آب‌وهوا و فرآیندهای شیمیایی اثر خواهد گذاشت و «غیرقابل بازگشت» خواهد بود.
 زمانی که یک «مرز تعادل» پشت سر گذاشته شد، روند از کار افتادن سیستم خود به خودی خواهد بود، یعنی حتی بدون گرمایش بیشتر هم ادامه خواهد یافت: مثل زمانی که یک توپ از بالای تپه شروع به غلتیدن کند که دیگر باز نخواهد ایستاد.
 آبشار غیرقابل بازگشت
 در آن زمان تصور می‌شد که این مرزها فقط زمانی پشت سر گذاشته خواهد شد که میانگین دمای زمین بیش از ۵ درجه سانتیگراد بالا رفته باشد.
 اما از آن زمان شواهد فزاینده‌ای ظاهر شده که این مرزها ممکن است خیلی زودتر شکسته شود.
 این شش مرز تعادل که براساس مطالعه تازه «احتمال» عبور از آنها وجود دارد شامل این موارد است:
 دیوید آرمسترانگ مکِی، نویسنده اصلی این گزارش از «مرکز استقامت استکهلم»، دانشگاه اگزِتِر و کمیسیون زمین، گفت که بعضی شرایط ناپایدار که پیش از فروپاشی یک سیستم روی می‌دهد از حالا در نواحی قطبی قابل مشاهده است.
 به گفته سازمان ملل گرینلند و قطب جنوب هم اکنون با سرعتی شش برابر ۳۰ سال پیش ذوب یخ‌ها را تجربه می‌کنند و یخسار گرینلند در ۲۵ سال گذشته پیوسته درحال انقباض بوده، که همه به دلیل تغییر اقلیم است.
 هرچند انتظار عبور از برخی از «مرزهای تعادل» دیگر - مثل انقباض جنگل‌های حاره‌ای آمازون - نمی رود مگر آنکه افزایش دمای زمین به ۳.۵ درجه سانتیگراد برسد، اما همه این سیستم‌ها به هم وابسته هستند. بنابراین وقتی که یک سیستم شروع به از کار افتادن کند، احتمال فروپاشی باقی سیستم‌ها بیشتر می‌شود.
 مرزهای تعادل متعدد
 ریکاردا وینکِلمَن، محقق در موسسه تحقیقات آثار اقلیمی پوتسدام و از اعضای کمیسیون زمین که جزو نویسندگان این مطالعه است گفت: «مهم اینکه خیلی از عناصر تعادلی در سیستم زمین به هم مرتبط است، که احتمال عبور زنجیروار از مرزهای تعادل یکی پس از دیگری را به یک نگرانی تازه بدل می‌کند.»
 برای مثال اگر یخسارها و پوشش یخی کمتری در مناطق قطبی وجود داشته باشد، نور کمتری از سطح زمین به فضا منعکس می شود و زمین را گرمتر می‌کند.
 این تیم علاوه بر شناسایی مرزهایی که احتمال عبور از آنها بیشتر است، همچنین گفت که فهرست مرزهای تعادل بالقوه می‌تواند به ۱۶ افزایش پیدا کند.
"
435,دانش,ت﻿ابستان داغ اروپا رکوردها را شکست,تغییرات اقلیمی |  وضعیت بد آب و هوایی |  علمی |  اروپا | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 تحلیل داده‌های ماهواره‌های نظارتی اتحادیه اروپا نشان می‌دهد که تابستان امسال گرمترین تابستان از زمان ثبت رکوردها در اروپا بوده است.
 یک رشته موج‌های گرما و یک خشکسالی طولانی به شکسته شدن رکورد دما در ماه‌های ژوئن، ژوئیه و اوت منجر شد.
 «سازمان خدمات تغییر اقلیم کوپرنیک» گفت که داده‌ها نشان می‌دهد که اوت گرمترین ماه در اروپا «با فاصله‌ای قابل توجه» از رکورد قبلی بود.
 محققان می‌گویند که در سطح جهان هم این ماه سومین اوت گرم از زمان ثبت رکوردها بود.
 البته برای کسانی که گرمای شدید تابستان امسال این قاره را تجربه کرده‌اند عجیب نیست که رکورد گرما به فاصله زیاد شکسته شده است.
 براساس داده‌های سیستم کوپرنیک، امسال هم کل تابستان و هم ماه اوت از نظر دما رکورد گذاشتند.
 تابستان امسال ۰.۴ درجه سانتیگراد گرمتر از رکورد قبلی بود که همین سال پیش ثبت شده بود.
 اوت ۰.۸ درجه سانتیگراد از رکورد قبلی برای این ماه بالاتر بود که در سال ۲۰۱۸ اتفاق افتاد.
 فریها وامبورگ دانشمند ارشد سازمان خدمات تغییر اقلیم کوپرنیک گفت: «یک رشته موج‌های شدید گرما در سراسر اروپا، توام با هوای غیرعادی خشک، به تابستانی خیلی داغ و ثبت رکوردهای دما، خشکسالی و آتش‌سوزی در بسیاری بخش‌های قاره منجر شده که به شکل‌های مختلف بر جامعه و طبیعت اثر گذاشته.»
 «داده‌ها نشان می‌دهد که نه فقط اوت رکورد گذاشته بلکه کل تابستان رکورد تازهای ثبت کرده، آن هم درحالی که رکورد قبلی متعلق به سال قبل است.»
 در بریتانیا، دما در روز ۱۹ ژوئیه در کونینگزبی واقع در لینکن‌شر به ۴۰.۳ درجه سانتیگراد رسید، که جهشی قابل توجه نسبت به رکورد ۳۸.۷ درجه ای سال ۲۰۱۹ بود.
 اروپا همچنین بدترین خشکسالی در ۵۰۰ سال اخیر را تجربه کرد.
 در اطراف جهان دمای شدید در ماه اوت در سطح گسترده اتفاق افتاد، و خشکسالی چین را هم دستخوش قرار داد.
 اما شرایط همه جا یکسان نبود. بسیاری نواحی شاهد بارندگی قابل توجهی بودند که به سیل منجر شد.
 همانطور که در پاکستان دیده‌ایم، بارندگی بیشتر از معمول باعث سیل‌های بسیار ویرانگر و مرگبار شد.
 داده‌های ماهواره‌ای همچنین نشان می‌دهد که بارندگی در اسکاندیناوی و بخش‌هایی از جنوب و جنوب شرق اروپا بیش از حالت عادی بوده است.
 اقلیم شناسان می‌گویند که هر دو این پدیده‌ها - گرما و بارندگی شدید - محصول افزایش دمای زمین در اثر گازهای گلخانه‌ای است که انسان تولید می‌کند. میانگین دما اکنون ۱.۱ درجه سانتیگراد نسبت به ۲۰۰ سال پیش بالا رفته است.
"
436,دانش,زنی با بویایی فوق العاده قوی به دانشمندان برای تشخیص پارکینسون کمک می‌کند,پژوهش پزشکی |  علمی | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 الیزابت کویگلی، بی‌بی‌سی
 یک زن اسکاتلندی که متوجه شد می‌تواند پارکینسون را از طریق بویایی تشخیص دهد، الهام‌بخش دانشمندان برای تهیه یک آزمایش سواب شد که می‌تواند برای تشخیص این بیماری به کار گرفته شود.
 پژوهشگران در منچستر روش جدیدی ابداع کرده‌اند که به گفته آنها می‌تواند این بیماری را در سه دقیقه تشخیص دهد.
 مطالعات بیشتری لازم است تا این یافته‌ها تأیید شوند و سپس پژوهشگران بتوانند یک آزمایش تشخیصی تولید کنند که بتواند در کلینیک‌ها یا مطب پزشکان عمومی استفاده شود.
 آنها از جوی میلن، پرستاری بازنشسته از شهر پرث، الهام گرفته‌اند.
 جوی ۷۲ ساله، بیش از ۱۲ سال قبل از تشخیص، از تغییری که در بوی شوهرش، لس، حس کرده بود می‌دانست که او به پارکینسون مبتلا شده است.
 او می‌گوید: «او بوی نامطبوعی شبیه بوی کپک داشت، به خصوص دور شانه‌ها و پشت گردنش، و پوستش هم کاملا تغییر کرده بود.»
 او تنها پس از تشخیص بیماری لس و ملاقات با افرادی در یک گروه حمایتی پارکینسون در بریتانیا که همان بوی مشخص را داشتند، ارتباط این بو را با بیماری تشخیص داد. لس در ژوئن ۲۰۱۵ درگذشت.
 اکنون تیمی در دانشگاه منچستر، که با جوی کار می‌کنند، یک آزمایش ساده سواب پوستی را تولید کرده‌اند که به ادعای آنها در شرایط آزمایشگاهی با دقت ۹۵ درصد می‌تواند تشخیص دهد که آیا افراد به پارکینسون مبتلا هستند یا نه.
 این پژوهشگران سِبوم - ماده روغنی روی پوست - را تجزیه و تحلیل کردند که با استفاده از سواب پنبه‌ای از پشت بیماران جمع‌آوری شده بود که منطقه‌ای است که کمتر شسته می‌شود.
 آنها با استفاده از طیف‌سنجی جرمی، ۷۹ فرد مبتلا به پارکینسون را با یک گروه کنترل سالم ۷۱ نفری مقایسه کردند.
 این پژوهش بیش از ۴۰۰۰ ترکیب منحصر به فرد را در نمونه‌ها پیدا کرد، که ۵۰۰ مورد آن بین افراد مبتلا به پارکینسون و گروه کنترل متفاوت بود.
 این مطالعه در مجله «انجمن شیمی آمریکا» منتشر شده است.
 پروفسور پردیتا باران، که این پژوهش را رهبری کرد، گفت در حال حاضر آزمایش شیمیایی برای بیماری پارکینسون وجود ندارد و هزاران نفر در لیست انتظار برای مشاوره عصبی هستند.
 او گفت که ایجاد یک آزمایش تأییدی که می‌تواند توسط پزشک عمومی انجام شود «تحول‌ساز» خواهد بود.
 او گفت: «در حال حاضر این آزمایش را در یک آزمایشگاه پژوهشی تدارک داده‌ایم و اکنون با همکاران در آزمایشگاه‌های تحلیلی بیمارستانی کار می‌کنیم تا آزمایش خود را به آنها منتقل کنیم تا بتوان آن را در محیط خدمات درمانی ملی بریتانیا انجام داد.»
 «امیدواریم ظرف دو سال بتوانیم شروع به آزمایش افراد در منطقه منچستر کنیم.»
 پارکینسون سریعترین بیماری عصبی در حال رشد در جهان است. به گفته سازمان پارکینسون بریتانیا، حدود ۱۴۵ هزار نفر در بریتانیا با این بیماری زندگی می‌کنند - از جمله بیش از ۱۲ هزار نفر در اسکاتلند.
 هیچ درمان و هیچ آزمایش تشخیصی قطعی برای این بیماری وجود ندارد و پزشکان با مشاهده علائم، آن را در بیماران تشخیص می‌دهند.
 این بیماری می‌تواند علائم مختلفی از جمله مشکل در راه رفتن، صحبت کردن و لرزش ایجاد کند.
 اکنون دانشمندان باید یافته‌های خود را قبل از اینکه برای بیماران به کار گیرند، در یک آزمایشگاه بالینی تأیید کنند.
 جیمز جاپلینگ، مدیر بخش اسکاتلند سازمان پارکینسون بریتانیا، گفت این کشف می‌تواند تغییری واقعی در زندگی افراد مبتلا به این بیماری ایجاد کند.
 او گفت: «در حال حاضر بدون هیچ آزمایش قطعی، افراد باید ماه‌ها یا سال‌ها منتظر باشند تا بیماری‌ تشخیص داده شود، در نتیجه این‌که بتوانید درمان و پشتیبانی مورد نیاز خود را دریافت کنید و پژوهشگران بتوانند درمان‌های جدید را آغاز کنند، بسیار مهم است.»
 جوی می‌داند که تشخیص زودهنگام چه معنایی می‌توانست برای او و خانواده‌اش داشته باشد.
 او گفت: «ما می‌توانستیم زمان بیشتری را با خانواده بگذرانیم.»
 «بیشتر سفر می‌کردیم. اگر زودتر می‌دانستیم ممکن بود دلیل تغییرات خلقی و افسردگی را بدانیم.»
 شوهر جوی شب قبل از مرگش از او قول گرفت که درباره حس بویایی‌اش تحقیق کند.
 به گفته جوی، او گفت: «باید این کار را انجام دهی چون تأثیری جدی خواهد داشت.»
 او امیدوار است که کشف تصادفی‌اش دقیقاً این کار را انجام دهد.
"
437,دانش,سیل‌های ویرانگر پاکستان چه ارتباطی با تغییر اقلیم دارد,کنفرانس تغییرات اقلیمی سازمان ملل متحد ۲۰۲۱ |  تغییرات اقلیمی |  پاکستان |  علمی | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 ج﻿ورجینا رانارد، گزارشگر علوم و اقلیم بی بی سی نیوز
 کارشناسان می‌گویند که سیل‌های ویرانگر پاکستان «زنگ خطری» برای همه جهان در مورد عواقب تغییر اقلیم است.
 یک محقق امور اقلیمی به بی‌بی‌سی نیوز گفته که بارندگی بی‌سابقه‌ در این ابعاد، نه فقط برای یک کشور فقیر، بلکه هر کشور دیگری با شرایط حتی خیلی بهتر ویرانگر خواهد بود.
 روز جمعه دو هزار نفر از میان نواحی آب گرفته نجات داده شدند و با توجه به نابودی تقریبا نیمی از محصولات کشاورزی این کشور در سیل، وزرای کابینه نسبت به کمبود آذوقه هشدار دادند.
 بسیاری از مردم در این کشور به شدت احساس بی‌عدالتی می‌کنند. پاکستان مسئول چیزی کمتر از یک درصد گازهای گلخانه‌ای جهان است که مسئول گرمایش هستند، اما جبر جغرافیا این کشور را به شدت در برابر تغییر اقلیم آسیب پذیر می‌کند.
 شری رحمان، وزیر امور اقلیمی پاکستان، می‌گوید: «یک سوم پاکستان عملا زیر آب رفته، رویدادی ورای همه حد و مرزها، همه شرایطی که در گذشته دیده‌ایم.»
 پاکستان به خاطر موقعیت خود در معرض دو سیستم عمده آب و هوایی قرار دارد. یکی باعث دمای بالا و خشکسالی می‌شود، مثل موج گرمایی که در ماه مارس تجربه شد، و دیگری باران های موسمی می‌آورد.
 اکثریت مردم پاکستان در اطراف رود سند زندگی می‌کنند که در جریان باران‌های موسمی طغیان می‌کند و باعث سیل می‌شود.
 رابطه علمی میان تغییر اقلیم و باران‌های شدیدتر موسمی روشن است. گرمایش زمین باعث افزایش دمای هوا و دریا شده، که به تبخیر بیشتر آب‌ها دامن زده. هوای گرمتر می‌تواند رطوب بیشتری را در خود نگاه دارد، و این باران‌های موسمی را شدیدتر می‌کند.
 انیا کاتزنبرگر، اقلیم شناس در موسسه تحقیقات آثار اقلیمی پوتسدام آلمان، می‌گوید دانشمندان پیشبینی می‌کنند که میانگین بارندگی در فصل باران‌های موسمی هند (که به پاکستان می رسد) در طول تابستان به دلیل تغییر اقلیم افزایش یابد.
 اما پاکستان با یک مشکل دیگر روبروست که آثار تغییر اقلیم را تشدید می‌کند: ذوب یخچال‌ها.
 از مناطق شمالی این کشور گاهی به عنوان «قطب سوم» نام برده می‌شود - چون بعد از مناطق قطبی حاوی بیشترین یخچال‌ها در جهان است.
 با گرمتر شدن زمین، یخچال‌ها درحال ذوب هستند. برنامه توسعه سازمان ملل به بی‌بی‌سی گفت که یخچال‌های منطقه گلگت-بلتستان و خیبر پختونخوا به سرعت در حال ذوب شدن هستند، به طوری که بیش از سه هزار دریاچه ایجاد کرده‌اند.
 حدود ۳۳ عدد از اینها در معرض گسست ناگهانی و روان شدن میلیون‌ها متر مکعب آب و گل قرار دارند که می‌تواند ۷ میلیون نفر را به خطر بیاندازد.
 دولت پاکستان و سازمان ملل با نصب سیستم‌های هشدار سریع و ساختارهای محافظتی برای کاهش خطرات سیل‌های ناگهانی تلاش می‌کنند.
 تجربه نشان داده که کشورهای فقیرتر با سیستم‌های ضدسیل ضعیف‌تر یا ساختمان‌های سست‌تر، بیشتر از بارندگی شدید آسیب می‌بینند.
 اما فرهاد سعید دانشمند آثار تغییر اقلیم به بی‌بی‌سی نیوز گفت که حتی کشورهای ثروتمند هم در برابر چنین سیل‌هایی کمر خم خواهند کرد.
  
 او که از اسلام آباد، پاکستان، صحبت می‌کرد توضیح داد: «اینجا ما با هیولای متفاوتی روبرو هستیم - ابعاد سیل آنقدر گسترده است و باران آنقدر شدید، که حتی سیستم‌های دفاعی استوار به دردسر خواهند افتاد.»
 او به سیل‌هایی در آلمان و بلژیک اشاره کرد که در سال ۲۰۲۱ باعث مرگ ده‌ها نفر شد.
 میزان بارندگی در فاصله ژوئن تا اوت در پاکستان تقریبا ۱۹۰ درصد بیش از میانگین ۳۰ ساله بود.
 او می‌گوید که سازمان هواشناسی پاکستان در عملکردی «مسئولانه» نسبت به وقوع سیل به مردم هشدار داد. به گفته او این کشور دارای سیستم‌های دفاعی نسبتا خوبی است، اما امکان بهبود آنها وجود دارد.
 دکتر سعید می‌گوید مردمی که کمترین نقش را در افزایش گازهای کربنی اتمسفر داشته‌اند بیش از همه متحمل رنج شده‌اند.
 او می‌گوید: «قربانیان در خانه‌های گلی تقریبا بدون هیچ امکاناتی زندگی می‌کنند - آنها تقریبا هیچ نقشی در تغییر اقلیم نداشته‌اند.»
 سیل بخش‌هایی را دستخوش قرار داده که معمولا شاهد این نوع بارندگی نیستند، از جمله مناطق جنوبی سند و بلوچستان که به طور عادی خشک و نیمه خشک هستند.
 دکتر سعید می‌گوید که سیل‌ها یک «زنگ خطر واقعی» برای دولت‌های سراسر جهان است که مکررا در کنفرانس‌های سازمان ملل قول داده‌اند به مشکل تغییر اقلیم رسیدگی کنند.
 او می‌افزاید: «همه اینها درحالی اتفاق می‌افتد که دمای زمین حدود ۱.۲ درجه سانتیگراد بالا رفته - و هر چیزی بیش از این برای خیلی از مردم در پاکستان به معنی حکم مرگ خواهد بود.»
"
438,دانش,طرح‌ بلندپروازانه کالیفرنیا: منع فروش خودروهای بنزینی تا ۲۰۳۵ و پایان تصاعد تا ۲۰۴۵,کنفرانس تغییرات اقلیمی سازمان ملل متحد ۲۰۲۱ |  تغییرات اقلیمی |  انرژی تجدیدپذیر |  علمی | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 مجلس ایالتی کالیفرنیا یک هفته بعد از تصویب قانونی برای ممنوعیت خودروهای تمام بنزینی تا سال ۲۰۳۵ یک رشته طرح های بلندپروازانه دیگر را برای مقابله با گرمایش زمین تصویب کرده است.
 افزایش سریعتر ظرفیت تولید انرژی‌های پاکیزه، ممنوعیت حفر چاه‌های جدید نفت و گاز در مجاورت نقاط مسکونی و آموزشی و برنامه‌هایی برای ضبط و ذخیره کربن در زیر زمین از جمله این برنامه‌هاست.
 قانونگذاران ایالتی در مجموع ۵۴ میلیارد دلار بودجه برای مقابله با تغییر اقلیم اختصاص داده اند؛ هدف رسیدن به شرایط «کربن خنثی» تا سال ۲۰۴۵ است.
 کالیفرنیا با سرعتی بیش از دولت فدرال به سمت تشدید مقررات کنترل تصاعد حرکت می‌کند. با این حال این فقط یک گام اول در این مسیر است و کارشناسان می‌گویند اجرای آن آسان نخواهد بود.
 گَوین نیوسام، فرماندار کالیفرنیا، در اواسط ماه اوت یک رشته پیشنهادهای اقلیمی را تحویل مجلس داد. اکنون همه آنها به جز یک پیشنهاد - کاهش شدیدتر گازهای گلخانه‌ای تا سال ۲۰۳۰ - تصویب شده است.
 جمهوریخواهان در این مجلس با این استدلال که این تدابیر به اشتغال لطمه خواهد زد و شاید ایالت را مجبور به واردات نفت کند با آن مخالفت کردند.
 در مقابل حزب دمکرات که پایگاه محکمی در این ایالت دارد، خواستار اقدامات فوری برای مقابله با تغییر اقلیم است.
 آقای نیوسام بعد از تصویب لوایح تازه در آخرین ساعات چهارشنبه در بیانیه‌ای گفت: «پیشرفتی که در زمینه بحران اقلیمی با یاری مجلس قانونگذاری، به آن دست پیدا می‌کنیم برای نسل‌های متمادی احساس خواهد شد و آثار آن خیلی از مرزهای ایالت فراتر می‌رود.»
 کالیفرنیا قبلا قانونی را وضع کرده بود که براساس آن همه برق تولیدی ایالت تا سال ۲۰۴۵ باید از منابع غیرکربنی مثل بادی و خورشیدی باشد. براساس قانون موجود لازم است تا سال ۲۰۳۰، شصت درصد برق ایالت از این منابع تولید شود.
 مجلس ایالتی اکنون می‌گوید که این سهم باید تا سال ۲۰۳۰ به ۹۰ درصد و تا ۲۰۳۵ به ۹۵ درصد برسد.
 این درحالی است که کالیفرنیا این روزها با یک موج شدید گرما روبروست که آثار گرمایش را یادآوری می‌کند. خشکسالی طولانی در این ایالت با عوارض جدی مثل خالی شدن سدها و افت تولید نیروی برق آبی همراه بوده.
 آثار گرمایش و افزایش خودروهای برقی نیاز ایالت به منابع تازه انرژی را افزایش داده است. درحالی که نیروگاه‌های هسته‌ای به تدریج در حال تعطیلی بوده‌اند این فشارها باعث شده سیاستمداران دوباره به فکر استفاده از این انرژی باشند.
 در مصوبه تازه فعالیت آخرین نیروگاه اتمی ایالت، «دیابلو کنیون»، که قرار بود در سال ۲۰۲۵ از دور خارج شود، به مدت پنج سال تمدید شده است. دولت ایالتی یک میلیارد و ۴۰۰ میلیون دلار وام قابل بخشش به شرکت گرداننده این راکتور ارائه خواهد کرد.
 براساس قانون تازه کالیفرنیا باید تا سال ۲۰۴۵ به مرحله کربن-خنثی برسد، به طوری که تصاعد گازهای گلخانه‌ای ۸۵ درصد کاهش یابد. بعد از آن اگر همچنان گازهای گلخانه‌ای منتشر شود، باید چیزی معادل آن به شیوه‌های مختلف از اتمسفر جذب شود، مثل درختکاری.
 یکی دیگر از مصوبات ممنوعیت حفر چاه‌های نفت در شعاع یک کیلومتری خانه‌ها، مدارس و سایر مراکز اجتماعی است.
 به گفته قانونگذاران درحال حاضر حدود دو میلیون و هفتصد هزار نفر در این ایالت در چنین فاصله‌ای از چاه‌های نفت و گاز زندگی می‌کنند. مطالعات نشان داده که نزدیکی به این چاه‌ها می‌تواند خطر نقائص مادرزادی، مشکلات تنفسی و سلامتی را افزایش دهد.
 کالیفرنیا هفتمین ایالت بزرگ تولیدکننده نفت و چهارمی از نظر تولید گاز طبیعی در آمریکا است.
 دولت کالیفرنیا پنجشنبه هفته قبل - ۲۵ اوت - اعلام کرده بود که از سال ۲۰۳۵ فروش اتومبیل‌های کاملا احتراقی را ممنوع خواهد کرد؛ تصمیمی که دارای پیامدهای جدی برای صنعت خودروسازی خواهد بود.
 این مقررات خودروسازان را وادار خواهد کرد معرفی اتومبیل‌های پاکیزه‌تر به بازار را تسریع کنند.
 کالیفرنیا با ۳۹ میلیون نفر ساکن، پرجمعیت ترین ایالت آمریکا است و اگر یک کشور مستقل بود از نظر تولید ناخالص داخلی پنجمین اقتصاد بزرگ دنیا به حساب می‌آمد.
 براساس این مقررات، که هیات منابع هوای کالیفرنیا تهیه کرده، ۳۵ درصد وسایل نقلیه جدید در این ایالت باید تا سال ۲۰۲۶ الکتریکی، هیبریدی یا هیدروژنی باشد.
 سهم این اتومبیل‌ها باید تا سال ۲۰۳۰ به ۶۸ درصد و تا سال ۲۰۳۵ به ۱۰۰ درصد برسد.
 لِین راندولف، رئیس این هیات، گفت که سیاست تازه «یک لحظه تاریخی برای کالیفرنیا، برای ایالات‌های شریک و جهان در مسیر حرکت به سوی آینده‌ای بدون تصاعد خواهد بود.» 
 تسلا که خودروهای برقی تولید می کند از این خبر استقبال کرد اما «ائتلاف نوآوری صنعت اتومبیل» - که نماینده شرکت‌هایی مثل جنرال موتورز، فولکس واگن و تویوتا است - گفت که باید برای علاقه‌مند کردن مصرف کنندگان به خریداری اتومبیل‌های برقی بیشتر تلاش کرد.
 مقررات تازه در مورد خودروهای برقی پیش از آنکه به اجرا درآید باید به تصویب دولت فدرال برسد.
 با این حال اتحادیه تجاری «تولیدکنندگان سوخت و پتروشیمی آمریکا» از رئیس جمهور آمریکا و سازمان حفاظت از محیط زیست خواستند درخواست کالیفرنیا برای ممنوع کردن اتومبیل‌های بنزین‌سوز که آن را «غیرقانونی» خواند را رد کند.
 جو بایدن، رئیس جمهور آمریکا، در ماه اوت یک قانون بزرگ اقلیمی را امضا کرد که ۳۷۰ میلیارد دلار طی یک دهه در منابع انرژی پاکیزه سرمایه گذاری می‌کند.
 تخمین زده می‌شود که این برنامه تصاعد گازهای گلخانه‌ای آمریکا را تا سال ۲۰۳۰ حدود ۴۰ درصد - نسبت به ۱۹۹۰ - کاهش دهد که کمتر از هدف تعیین شده این کشور یعنی کاهشی ۵۰ درصدی است.
 با این حال دولت گفته که اگر ایالت‌ها و دولت های شهری هم تدابیری برای مهار گازهایی مثل دی اکسید کربن و متان اتخاذ کنند، آمریکا می‌تواند به هدف مورد نظر برسد. مصوبات مجلس ایالتی کالیفرنیا گامی در این جهت است.
 اما کارشناسان می‌گویند اجرای این طرح‌ها دشوار خواهد بود.
 دنی کالِنوارد مدیر سیاستگذاری «کربن پلن»، یک گروه غیرانتفاعی که برنامه‌های اقلیمی را ارزیابی می کند، به نیویورک تایمز گفت که کالیفرنیا امروز حتی در مسیر تحقق اهداف ۲۰۳۰ نیست.
 او گفت که به عقیده او ناظران مقررات در کالیفرنیا هنوز یک طرح واقع‌بینانه برای اجرا ندارند.
 با این حال برخی از این گام‌ها ملموس خواهد بود. برای نمونه این ایالت قرار است ظرف پنج سال ۶.۱ میلیارد دلار صرف افزایش شمار وسایل نقلیه برقی کند، از جمله خریداری اتوبوس های مدرسه که با باتری کار می‌کنند.
"
439,دانش,بزرگترین نیروگاه بادی جهان در دریای شمال راه‌اندازی شد,بریتانیا |  انرژی |  انرژی تجدیدپذیر |  علمی | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 جونا فیشر، خبرنگار محیط زیست بی‌بی‌سی
 بزرگترین نیروگاه بادی جهان در دریا در ۹۰ کیلومتری سواحل یورکشر بریتانیا به طور کامل راه‌اندازی شده است.
 پروژه هورنسی ۲ می تواند برق مورد نیاز ۱.۳ میلیون خانه را تولید کند که چیزی معادل شهر منچستر بریتانیاست.
 یک دهه پیش فقط ۱۱ درصد برق مصرفی بریتانیا از منابع تجدیدپذیر تامین می‌شد. اما این رقم در سال ۲۰۲۱ به ۴۰ درصد رسید به طوری که نیروگاه‌های بادی در دریا بزرگترین سهم را در میان انرژی‌های پاکیزه دارند.
 هورنسی ۲ بخشی از یک مزرعه عظیم بادی است که شرکت انرژی اورستد احداث می‌کند.
 پاتریک هارنت، مدیر برنامه مزرعه بادی هورنسی ۲، به بی‌بی‌سی نیوز گفت: «بریتانیا یکی از کشورهای ممتاز جهان در زمینه بهره‌برداری از انرژی باد در دریا است.»
 «خیلی مهیج است که بزرگترین مزرعه بادیِ دریایی جهان بعد از پنج سال کار به مرحله راه‌اندازی کامل می‌رسد.»
 هورنسی ۲ عنوان «بزرگترین در جهان» را از همزادش هورنسی ۱ می‌رباید. این مزرعه ناحیه‌ای به وسعت چهار و نیم برابر شهر لیورپول را در بر می‌گیرد. با این حال پروژه‌های حتی بزرگتری در آن اطراف در دریای شمال در حال احداث است، بنابراین احتمالا در آینده نسبتا نزدیک این عنوان را از دست خواهد داد.
 مزرعه بادی «داگر بنک» که بعد از تکمیل، برق ۶ میلیون خانه را تامین می‌کند قرار است سال آینده راه اندازی شود.
 آقای هارنت می‌گوید هر یک چرخش تیغه های ۸۱ متری یک توربین که شش ثانیه طول ‌می‌کشد نیاز یک روز یک خانه را تامین می‌کند.
 در طول یک دهه گذشته، هم ابعاد مزارع بادی و هم اندازه توربین‌ها بزرگتر شده است که به کاهش هزینه تولید برق کمک کرده.
 سایمون اِوانز از وبسایت «کربن بریف»، که مسائل انرژی‌های تجدید پذیر را دنبال می‌کند، می‌گوید: «آخرین باری که چک کردم هزینه خریداری یک مگاوات ساعت برقی که از سوزاندن گاز به دست آمده تقریبا ۴۵۰ پوند بود.»
 «این حدودا ۹ بار گرانتر از هزینه جاری ساخت ظرفیت تولید انرژی های تجدیدپذیر است.»
 در آخرین برنامه مناقصه دولت بریتانیا در ماه ژوئیه، سفارش تولید ۱۱ گیگاوات انرژی تجدیدپذیر که برای تامین نیاز ۱۲ میلیون خانه کافیست داده شد. دولت بریتانیا به عنوان بخشی از اهداف «صفر خالص»  قول داده است تولید برق تا سال ۲۰۳۵ در این کشور پاکیزه شود. مزارع بادی در دریا نقش مهمی در این برنامه بازی می کنند.
 بحران جاری انرژی در جهان، که حمله روسیه به اوکراین به آن دامن زده، جستجو برای یافتن جایگزینی برای نیروگاه‌های گازسوز را تشدید کرده است. اما راه حلی فوری وجود ندارد.
 پروژه‌های ساخت نیروگاه بادی از زمان شروع برنامه‌ریزی تا راه‌اندازی کامل، پنج سال وقت می‌برد و کارشناسانی هستند که استدلال می‌کنند باید دوباره به پروژه‌های مزرعه بادی در خشکی نگاه انداخت.
 ملانی اُن از موسسه «رینیواِبل یو کی» به بی‌بی‌سی نیوز گفت: «مزارع بادی در خشکی به طور سنتی ارزان‌ترین نوع انرژی بوده و می‌توان آنها را ظرف یک سال راه انداخت.»
 «ما در حال حاضر ساخت این نوع نیروگاه را دنبال نمی‌کنیم چون فرآیند برنامه‌ریزی اجازه می دهد کل پروژه فقط با شکایت یک نفر بخوابد، بنابراین لازم است دولت دست به کار شود و نیازهای انرژی را در اولویت قرار دهد.»
"
440,دانش,کشورهای جهان از رسیدن به موافقتنامه بین‌المللی دریاهای آزاد بازماندند,حقوق حیوانات |  آلودگی آب ها |  علمی |  زندگی پایدار | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 اِسمه استالارد، خبرنگار امور اقلیمی و علوم بی‌بی‌سی
 پنجمین نشست برای رسیدن به توافقی جهانی برای حفاظت از اقیانوس‌ها و آبزیان ناکام مانده است.
 مذاکرات برای تصویب «معاهده دریاهای آزاد» سازمان ملل برای دو هفته در نیویورک در جریان بود، اما دولت‌ها نتوانستند در مورد مفاد آن به توافق برسند.
 آب‌های بین‌المللی تقریبا دو سوم اقیانوس‌های جهان را در بر می‌گیرد اما فقط ۱.۲ درصد آن تحت حفاظت است.
 کنشگران محیط زیست این ناکامی را یک «فرصت از دست رفته» توصیف می‌کنند.
 آخرین موافقتنامه بین‌المللی در زمینه محافظت از اقیانوس‌ها ۴۰ سال پیش در سال ۱۹۸۲ امضا شد که نام آن کنوانسیون سازمان ملل در باب قانون دریاها بود.
 آن موافقتنامه ناحیه‌ای به نام دریاهای آزاد یا آب‌های بین‌المللی که همه کشورها در آن حق ماهیگیری، کشتیرانی و انجام تحقیقات را دارند ایجاد کرد.
 حیات دریایی در خارج از نواحی حفاظت شده – ۱.۲ درصد دریاها – در معرض خطر صید بی رویه و کشتیرانی قرار دارد. به علاوه تغییر اقلیم تهدید بزرگ دیگری علیه آبزیان در همه دنیاست.
 جانوران دریایی مثل کوسه‌ها برای گوشت و آنچه ادعا می‌شود خواص درمانی است به شدت صید می‌شوند.
 ۱۶۸ کشور عضو پیمان اولیه از جمله اتحایه اروپا در دو هفته – از ۱۴ تا ۲۷ اوت – گرد آمدند تا به توافق تازه‌ای برسند.
 کریستینا یارده مشاور دریاهای آزاد «اتحادیه بین‌المللی حفاظت از طبیعت» (آی یو سی ان) که وضعیت تنوع زیستی جهان را ثبت می‌کند در جریان این نشست به بی‌بی‌سی گفت: «دریاهای آزاد قلب حیاتی سیاره هستند. آنچه در دریاهای آزاد می‌گذرد بر جوامع ساحلی اثر می‌گذارد، روی شیلات و تنوع زیستی اثر می‌گذارد – چیزهایی که همه ما به آنها اهمیت زیادی می‌دهیم.»
 بیش از ۷۰ کشور از جمله بریتانیا تا پیش از این نشست با تعیین ۳۰ درصد اقیانوس‌های جهان به عنوان ناحیه حفاظت شده موافقت کرده بودند.
 این کار محدودیت‌هایی بر حجم ماهیگیری، مسیر عبور کشتی‌ها و فعالیت‌های اکتشافی برای معدنکاری در عمق دریا تعیین می‌کرد.
 معدنکاری در اعماق دریا زمانی است که کانی‌ها از جایی در عمق ۲۰۰ متری یا بیشتر در بستر دریا استخراج شوند. این مواد معدنی شامل کُبالت می‌شود که در ساخت محصولات الکترونیکی مصرف دارد، اما به گفته «آی یو سی ان» فرآیند استخراج می‌تواند برای آبزیان سمی باشد.
 اما کشورها از رسیدن به توافق بر سر مسائل کلیدی مثل حقوق ماهیگیری و همچنین کمک مالی به کشورهای درحال توسعه باز ماندند.
 این نگرانی هست که بدون یک موافقتنامه جدید جهانی نه فقط گونه‌های دریایی محفاظت نخواهند شد بلکه برخی گونه‌ها پیش از انقراض حتی کشف نخواهند شد.
"
441,دانش,عصر تازه ناسا در اکتشاف ماه؛ پرتاب پروژه آرتمیس به تعویق افتاد,علمی |  ایالات متحده آمریکا |  فضا | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 پرتاب پرقدرت‌ترین موشک ناسا از پایگاه فضایی کندی به تعویق افتاد، به دلیل نقائص فنی و اینکه در زمان سوخت‌گیری و همزمان خنک نگه‌داشتن موشک با اکسیژن و هیدروژن مایع، خطر اصابت صاعقه وجود داشت.
 در نهایت نقص فنی موتور شماره ۳ مانع از پرتاب شد. نزدیکترین فرصت مناسب برای پرتاب بعدی جمعه است.
 ناسا قصد دارد با پرتاب این موشک و ماه‌گرد همراهش، عصر تازه اکتشاف‌های فضایی خود را آغاز کند.
 حدود دویست هزار نفر در سواحل و جاده‌های ساحلی ردیف شده بودند تا این پرتاب تماشایی را از نزدیکترین فاصله ببینند، در میانشان کامالا هریس معاون رئیس‌جمهور آمریکا. هزاران نفر از یک روز زودتر به دنبال جای مناسب گشته و مستقر شده بودند؛ و البته جمعیت بزرگ‌تری هم در اقصا نقاط دنیا پخش زنده پرتاب را تماشا کردند.
 موشکی که پرتابش به تعویق افتاد، «سامانه پرتاب فضایی» نام دارد، قویترین پیش‌رانه‌ای که ناسا تابحال ساخته و اساس پروژه آرتمیس است، برنامه بردن فضانوردان به ماه و برگرداندنشان.
 به این ترتیب ناسا بعد از پنجاه سال می‌خواهد پای انسان را دوباره به ماه باز کند. آخرین سفر انسان به ماه، آپولو ۱۷ که دوازده روز طول کشید، در آذر ۱۳۵۱ بود.
 ماموریت اول موسوم به آرتمیس یک، بدون سرنشین‌ نیست و هدف آزمایش یک محفظه (کپسول) فضایی است به نام اوریون در فاصله دور از زمین.
 این کپسول در مداری بزرگ ماه را دور خواهد زد و شش هفته دیگر در اقیانوس آرام فرود خواهد آمد. اگر همه چیز خوب پیش برود، اوریون از سال ۲۰۲۴ فضانوردان را برای یک رشته ماموریت‌ پیچیده‌تر در خود جا خواهد داد.
 به گفته رندی برسنیک فضانورد ناسا، هدف از پرتاب «آرتمیس یک» این است که هر چه را می‌شود ثابت کرد و هر چه را می‌توان انجام داد تا خطر برای پرتاب سرنشین‌دار «آرتمیس دو» کمتر شود.
 ناسا برای پرتاب این موشک و کپسول فرصت‌های دیگری هم داشت اما امروز هوا بسیار مساعد بود. در فلوریدا هوا در این موقع سال متغیر است و طوفان‌ و صاعقه بر فراز جایگاه پرتاب مرتب اتفاق می‌افتد از جمله در همین چند روز گذشته برج برق‌گیر جایگاه پرتاب، بارها هدف صاعقه قرار گرفت.
 حتی اگر باران می‌بارید، پرتاب لغو می‌شد.
 تحلیل ربکا مورل سردبیر علمی بی‌بی‌سی
 وقتی نیل آرمسترانگ و باز آلدرین در سال ۱۹۶۹ آن قدم‌های کوچک را بر ماه گذاشتند، عصر طلایی اکتشافات فضایی ناسا آغاز شد. پروژه آپولو نگاه ما به سیاره خودمان را تغییر داد و اکنون پس از پنجاه سال‌، ماه دوباره در دیدرس بشر قرار گرفته است. این الهام‌بخش نسل جدیدی است که شاهد آپولو نبودند.
 با اینحال ماموریت جدید متفاوت است. ناسا قصد دارد اولین زن و اولین غیرسفیدپوست را به ماه بفرستد تا نشان دهد راه اکتشاف فضایی برای همه باز است. و البته ماه قدم اول است. چشم ناسا به دورتر دوخته شده، به مریخ. تجربه‌ای که واقعا جهشی عظیم خواهد بود.
 «سامانه پرتاب فضایی» با نیروی پیشران ۳۹/۱ مگانیوتن از زمین برخواهد خاست، پانزده درصد بیشتر از توان موشک ساترن پنج که در دهه‌ شصت و اوایل دهه هفتاد میلادی فضانوردان آپولو را به ماه برد.
 برای تجسم بهتر، نیروی موتور این سامانه، معادل ۶۰ کنکورد مافوق صوت در زمان برخاست است. و البته غریو این موتور چنان عظیم بود که انگار بجای آنکه شنیده شود، در خود غرق می‌کرد.
 با اینکه پرتاب به تعویق افتاد اما دغدغه اصلی مهندسان ناسا، هدف اصلی این ماموریت است، اینکه آیا سپر حرارتی اوریون در بازگشت و عبور از جو زمین، آن دمای زیاد را تاب می‌آورد یا نه. اوریون با سرعت ۳۸ هزار کیلومتر در ساعت وارد جو زمین خواهد شد، ۳۲ برابر سرعت صوت.
 مارک مارک هاویس، مدیر تولید اوریون در شرکت هوافضای مارتین لاکهید می‌گوید حتی پوشش شاتل، کربن تقویت‌شده با کربن، تا حدود ۱۶۰۰ درجه سانتی‌گراد مقاومت خوبی داشت اما اکنون صحبت از «۴۰۰۰ درجه سانتی‌گراد» است بنابراین «دوباره به ماده عایق آپولو به نام آووکوت روی آوردیم.»
 «آزمایش این سپر حرارتی اولویت بسیار مهمی است.»
 این پرتاب فقط برای ناسا مهم نیست، برای سازمان فضایی اروپا (اسا) هم اهمیت دارد. این سازمان بخش عقب اوریون را ساخته، بخشی که محفظه اوریون را در فضا پیش می‌راند. آنها امیدوارند این مشارکت، فرصتی برای گنجاندن فضانوردهای اروپایی در برنامه‌های آرتمیس فراهم کند.
 تعیین ماموریت‌های بعدی، تا آرتمیس ۹، هنوز در جریان است که تا آن زمان باید سکونت‌گاه و خودروی ماه‌گرد فضانوردان در ماه مهیا باشد.
 اما هدف حتی این هم نیست، ماه جایی است که باید ثابت کرد نشاندن انسان بر مریخ میسر است و دریافت چگونه باید این کار را انجام داد.
 بیل نلسون مدیر ناسا می‌گوید جدول زمان‌بندی را باراک اوباما برای سال ۲۰۳۳ تعیین کرده و رئیسان جمهور بعدی هم آن را ادامه داده‌اند اما «مطلع شده‌ام که زمان واقع‌بینانه، اواخر دهه ۲۰۳۰ و شاید ۲۰۴۰ است.»
"
442,دانش,تغییرات اقلیمی؛ حالا می‌توان در بریتانیا هندوانه و انار کاشت,کنفرانس تغییرات اقلیمی سازمان ملل متحد ۲۰۲۱ |  تغییرات اقلیمی |  خشکسالی |  بریتانیا |  علمی |  کشاورزی | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 باغ‌داران بریتانیایی می‌گویند گرما و خشکی بی‌سابقه در بریتانیا به حدی رسیده که در صورت تداوم می‌توان محصولاتی چون انجیر، انار و هندوانه را بیرون از گلخانه عمل آورد.
 این به آن معنا است که اکنون میوه‌ها و صیفی‌جات نزدیک خط استوا و حوالی مدیترانه را می‌توان در نقاطی از اروپا چون بریتانیا وارد لیست محصولات کشاورزی کرد.
 برخی از این محصولات تاکنون در بریتانیا تنها در داخل گلخانه‌ها و تحت شرایط کنترل شده قابل کشت و پرورش بودند اما اکنون کشاورزان می‌گویند امکان عمل آوردن آنها در خارج از گلخانه هم وجود دارد.
 با این حال دانشمندان هشدار داده‌اند که ادامه و تشدید وضعیت فعلی می‌تواند به کم آبی مفرط بیانجامد و همه محصولات کشاورزی را تهدید کند.
 انجمن عالی باغ‌داری و گل‌کاری بریتانیا پیش‌بینی کرده که زمستان‌های مرطوب‌تر و تابستان‌های داغ‌تر و خشک به همراه انواع بارش‌ها می‌تواند اقلیم بریتانیا را مساعد پرورش گیاهان نیمه گرمسیری و مدیترانه‌ای کند.
 کره زمین نسبت به ۲۰۰ سال پیش - که عصر صنعتی آغاز شد - حدود ۱.۱ درجه سلسیوس گرم‌تر شده است و دانشمندان علت آن را به فعالیت‌ها و دخل و تصرف‌های انسانی مرتبط می‌دانند.
 بنابر گزارش سازمان هواشناسی بریتانیا روند گرمایش آب و هوا در این کشور کمی بیشتر از میانگین سایر نقاط کره زمین بوده است.
 باغ‌های شمال انگلستان از سال ۲۰۲۰ شاهد تاثیر تغییرات آب و هوایی بر باغچه‌های نیمه گرمسیری خود بوده‌اند.
 دکتر مارک مک کارتی، رئیس مرکز اطلاعات سازمان ملی هواشناسی بریتانیا می‌گوید اکنون ساکنان شمال انگلستان گرمایش کره زمین را بسیار بیشتر از گذشته حس می‌کنند.
"
443,دانش,چرا بازگرداندن حیوانات به حیات سخت است؟,محیط زیست |  علمی |  حیوانات | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 پل ارگان، بی‌بی‌سی
 دانشمندان در تلاش برای بازگرداندن گونه‌های جانوری منقرض‌شده‌ هستند. 
 یک شرکت نوپای مستقر در ایالات متحده که در سال ۲۰۲۱ تأسیس شد، مطمئن است که می‌تواند نه یک، بلکه دو گونه منقرض‌شده را در پنج تا ۱۰ سال آینده بازگرداند. 
 شاید انجام این کار در پارک ژوراسیک ساده به نظر می‌رسیده، اما در زندگی واقعی کار آسانی نیست و همه متقاعد نشده‌اند که می‌توان، یا حتی باید چنین کاری انجام شود. 
 در اینجا، ما به آنچه برنامه‌ریزی شده است نگاه می‌کنیم و بررسی می‌کنیم که آیا واقعاً امکان بازگرداندن یک حیوان از عالم مردگان وجود دارد یا نه.
 کولوسال بایوساینسز (Colossal Biosciences) به سرپرستی جورج چرچ، متخصص علوم ژنتيک آمریکایی و بن لام، مدیر اجرایی شرکت، امیدوار است که بتواند ماموت پشمالو را تا سال ۲۰۲۷ بازگرداند. 
 و با کمک دانشگاه ملبورن، آنها به تازگی پروژه‌ای را برای بازآفرینی گرگ تاسمانی یا تیلاسین، یک جانور کیسه‌دار که از دهه ۱۹۳۰ منقرض شده است، اعلام کردند.
 یکی از راه‌ها نوعی مهندسی معکوس است: دانشمندان سلول‌های بنیادی را از گونه زنده‌ای که دی‌ان‌ای مشابه دارد می‌گیرند و سپس از فناوری ویرایش ژن برای «بازگرداندن» گونه‌های منقرض‌شده استفاده می‌کنند. 
 برای ماموت پشمالو، نزدیکترین حیوان فعلی فیل آسیایی است. 
 برای دستیابی به دی‌ان‌ای گرگ تاسمانی، این گروه مشغول کار روی یک نوزاد این حیوان است که از کیسه مادرش بیرون آورده شده و در موزه‌ای در ملبورن در الکل قرار داده شده است.
 بزرگترین مانع برای دانشمندان یافتن دی‌ان‌ای است که به اندازه کافی دست نخورده و سالم باشد تا بتوان آن را با دقت و تا حد امکان نزدیک به اصل بازسازی کرد. 
 مشکل این است که وقتی حیوانات می‌میرند، دی‌ان‌ای آنها تکه‌تکه می‌شود یا به رشته‌های کوتاه‌تر تقسیم می‌شود. 
 کنار هم قرار دادن اینها به ترتیبِ درست دشوار است.
 بن لام، یکی از بنیانگذاران کولوسال، معتقد است که بازگرداندن حیوانات منقرض‌شده می‌تواند به حفظ تنوع زیستی، بازیابی زیست‌بوم‌های به تحلیل رفته و خنثی کردن صدمات ایجاد شده به دست انسان‌ها در گذشته کمک کند. 
 او می گوید: «ماموت پشمالو و ببر تاسمانی هر دو نقشی کلیدی در محیط زیست خود داشتند. انقراض‌زدایی از هر دو، این قابلیت را دارد که تأثیر مثبتی بر این زیست‌بوم تخریب شده داشته باشد که حاصل خلاء اکولوژیکی پدید آمده از غیبت این گونه‌هاست.» 
 او همچنین می‌گوید که تحقیقات آنها می‌تواند دانش جلوگیری از انقراض موجودات دیگر را ارتقا دهد. 
 او توضیح می‌دهد: «شیطان تاسمانی ۲۰ یا ۳۰ نوزاد به دنیا می‌آورد. با این حال، تنها تعداد انگشت‌شماری از نوزادان زنده می‌مانند. کیسه خارجی‌ای که برای پروژه تیلاسین پرورش می‌دهیم، می‌تواند به طور باورنکردنی به متخصصان زیست‌شناسی حفاظت که با شیاطین تاسمانی کار می‌کنند کمک کند.»
 منتقدانی مانند ویکتوریا هریج، زیست‌شناس تکاملی در موزه تاریخ طبیعی، می‌گوید فرآیند ایجاد یک بچه ماموت زنده، در صورتی که جنینی با ژن ویرایش‌شده در یک فیل جایگزین کاشته شود، می‌تواند خطراتی را برای حیوانات دیگر به همراه داشته باشد. 
 «این فیل باید به مدت ۲۲ ماه حامله باشد و سپس زایمان کند، با خطراتی برای مادر، و حمل یک گونه متفاوت - این فرآیندی کاملا تهاجمی است.» 
 او می‌گوید: «این کار بدون رفتارهای غیراخلاقی جدی امکان‌پذیر نیست، که اساساً استفاده از مادران فیل جایگزین است که بسیار وحشتناک است. این اتفاق نمی‌افتد، زیرا نمی‌توانید از رحم مصنوعی استفاده کنید.» 
 اما بن لام می‌گوید کولوسال به این موضوع هم رسیدگی کرده است: «علاوه بر گروه دستگاه خارج از رحم، ما همچنین یک گروه کامل دامپروری را تشکیل داده‌ایم که روی رحم جایگزین کار می‌کنند». 
 برخی از منتقدان فکر انقراض‌زدایی را غیراخلاقی می‌دانند. هیچ‌کس نمی‌داند که معرفی مجدد گونه‌ای مانند ماموت پشمالو که بیش از ۴۰۰۰ سال است که در زمین پرسه نزده است و نتایج بالقوه‌ این کار، چه تأثیری خواهد داشت. همچنین این سؤال وجود دارد که در صورت اثبات کارایی این فناوری، دانشمندان از چه مرحله‌ای دیگر جلوتر نخواهند رفت. 
 ویکتوریا می‌گوید درک این نکته مهم است که هر حیوانی که به این شیوه ایجاد شده باشد، نسخه‌‌ای مشابه به آنچه قبلا بوده است، نخواهد بود. 
 «چیزی به نام انقراض‌زدایی وجود ندارد. چیزی که قرار است اتفاق بیفتد خلق یک موجود کاملاً جدید است. وقتی چیزی منقرض شد، منقرض شده است، از بین رفته است، شما آن را از دست داده‌اید و می‌توانید فقط نسخه‌ای از آن را برگردانید.» 
 اما بن لام می‌گوید آنچه مهم است، نیاز به اصلاح اشتباهات بشر است: «ما منابع لازم را برای تحقق انقراض‌زدایی و شروع به رفع آسیب‌هایی که بشر انجام داده است، داریم.» 
 با سرمایه مالی و تجربه علمی پشت این پروژه اخیر، ممکن است بیش از هر زمان دیگری به مشاهده معرفی مجدد گونه‌های منقرض‌شده نزدیک‌تر شده باشیم.
"
444,دانش,آیا همزاد دارید؟ ممکن است شباهت‌تان بیش از فقط شباهت ظاهری باشد,علمی | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 آیا تا به حال کسی را دیده‌اید که شبیه یک نفر دیگر باشد؟ یک مطالعه جدید نشان می‌دهد که این فقط ظاهر نیست که بین همزادها مشترک است، بلکه رفتارشان نیز مشترک است.
 محققان دانشگاه بارسلونا ۳۲ جفت غریبه غیر خویشاوند که بسیار شبیه به یکدیگر بودند را مطالعه کردند.
 در طول این مطالعه، نیمی از جفت‌ها آنقدر شبیه به نظر می‌رسیدند که فناوری تشخیص چهره، ظاهر آنها را معادل دوقلوهای همسان ثبت کرد.
 دکتر مانل استلر، پروفسور ژنتیک در دانشگاه بارسلونا، می‌گوید: «دهه‌هاست که وجود افرادی که بدون داشتن هیچ‌گونه پیوند خانوادگی شبیه یکدیگر هستند، واقعیتی ثابت‌شده اما بدون هیچ توجیه علمی، توصیف شده است.»
 «استفاده گسترده از اینترنت و شبکه‌های اجتماعی برای به اشتراک‌گذاری تصویر به این معناست که اکنون می‌توانیم چنین افرادی را شناسایی و مطالعه کنیم.»
 این جفت‌های همزاد که در ابتدا به عنوان بخشی از یک پروژه عکاسی در کانادا گرد هم آمدند، آزمایش‌های دی‌ان‌ای انجام دادند و پرسش‌نامه‌هایی را درباره سبک زندگی‌شان پر کردند.
 در مورد ۱۶ جفتی که همزاد «واقعی» بودند، فقط ظاهر آنها نبود که تقریباً یکسان بود، آنها عادات مشابهی داشتند، سطح تحصیلات و تجزیه و تحلیل دی‌ان‌ای آنها ژن‌های مشترک بیشتری را در مقایسه با ۱۶ جفت دیگر نشان داد که کمتر مشابه به نظر می رسیدند.
 دی‌ان‌ای مخفف دئوکسی‌ریبونوکلئیک اسید است.
 دی‌ان‌ای اطلاعات ژنتیکی درون سلول‌های بدن است که به افراد کمک می‌کند تا آن‌طور که هستند شوند.
 دی‌ان‌ای که تا حدودی شبیه کدهای کامپیوتری است که برای ساخت یک بازی ویدیویی استفاده می‌شود، شامل دستورالعمل‌هایی برای نحوه ساختن بدن است و مواردی مانند رنگ چشم را تعیین می‌کند.
 هر بخش از اطلاعات روی بخش متفاوتی از دی‌ان‌ای حمل می‌شود. به این بخش‌ها ژن می‌گویند.
 دکتر استلر گفت با توضیح این‌که او معتقد است که این ژن‌ها هستند که ظاهر يک فرد را تعيین می‌کنند، نه عوامل دیگری مانند محیط یا تجربیات زندگی، گفت: «این افراد واقعاً شبیه به هم هستند زیرا بخش‌های مهمی از ژنوم یا توالی دی‌ان‌ای آنها مشترک است.»
 علیرغم مقیاس کوچک مطالعه، محققان مطمئن هستند که نتایج مشابهی را در گروهی بزرگتر مشاهده خواهند کرد.
 دکتر استلر می‌گوید شما هم ممکن است در جایی یک همزاد داشته باشید و می‌افزاید: «جهان سرشار از آدم‌های فراوانی است که اين سیستم در آنها خود را تکرار می‌کند.»
"
445,دانش,دوگانگ «پری دریایی چینی» منقرض شد,تغییرات اقلیمی |  آلودگی آب ها |  وضعیت بد آب و هوایی |  چین |  طبیعت |  محیط زیست |  علمی |  آب |  حفظ منابع طبیعی | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 محققان منقرض شدن گونه‌ای از فیل‌های دریایی در آب‌های چین را اعلام کرده‌اند.
 دوگانگ که از خانواده دریافیلان است و احتمالا سرمنشاء موجود افسانه‌ای به نام «پری دریایی» است در ۵ سال گذشته تنها توسط سه نفر در چین مشاهده شده است.
 دوگانگ که به آرام‌ترین موجود عظیم‌الجثه دریایی شهرت دارد، حرکاتی آهسته و رفتاری سرشار از آرامش دارد و احتمالا همین خصیصه او را قربانی تور ماهیگیران یا تصادف با کشتی‌ها کرده است.
 فیل‌های دریایی هنوز در بقیه نقاط جهان وجود دارند اما در تمام نقاط کره زمین با تهدیدهای مشابهی به علت ماهیگیری صنعتی و ناپایدار و همچنین تردد فزاینده کشتی‌ها و کاهش بستر علف‌هایی دریایی روبرو هستند.
 پروفسور ساموئل توروی از موسسه جانورشناسی لندن که تحقیقی درباره این گونه از دریافیلان انجام داده می‌گوید: «محققان موسسه ما و اکادمی جانورشناسی چین همه امارهای موجود و تاریخی درباره محل زیست دوگانگ‌ها را بررسی کردند و دریافتند که هیچ مشاهده تایید شده‌ای از این موجودات از سال ۲۰۰۰ به بعد ثبت نشده است. محققان همچنین به ۷۸۸ شهروندی که نزدیک اقلیم زیست این حیوانات حضور دارند هم مراجعه کردند تا بلکه مشاهدات آنها نشانی از وجود دوگانگ‌ها داشته باشد و آخرین بار که یکی از آنها مشاهده شده را پیدا کنند».
 به طور میانگین، شهروندانی که در نزدیکی زیستگاه دوگانگ‌ها در چین زندگی می‌کنند ۲۳ سال است که هیچ فیل دریایی ندیده‌اند. تنها سه نفر ظرف ۵ سال گذشته مدعی شده‌اند که یک دوگانگ دیده‌اند. این آمارها محققان را متقاعد کرده است که این گونه بومی چینی از فیل‌های دریایی در این نقطه از آبهای جهان منقرض شده است؛ به این معنی که «دیگر امکان بقا و زیست پایدار» برای آن وجود ندارد.
 فیل های دریایی حدود نیم تن وزن دارند اما رفتار آرام و آهسته آنها شخصیتی منحصر بفرد برایشان رقم زده به طوری که بسیاری از محققان معتفدند این همان موجود افسانه‌ای است که در داستان‌های کهن به پری دریایی شهرت یافته بود.
 متاسفانه، زیستگاه این جانواران در نزدیکی سواحل چین بود و همین آنها را طعمه آسانی برای ماهیگیران و صیادان می‌کرد که آنها را برای گوشت و پوست و استخوان‌شان صید می‌کردند.
 صید بی‌رویه دوگانگ‌ها در قرن بیستم به کاهش سریع جمعیت آنها انجامید به طوری که دولت چین در سال ۱۹۸۸ دوگانگ را در معرض جدی و درجه یک انقراض قرار داد و آنها را تحت حفاظت گذاشت.
 اما آن طور که محققان می‌گویند ادامه صید آنها و همچنین از بین رفتن علف‌های دریایی که منبع اصلی تغذیه آنها است به کاهش جمعیت دوگانگ‌ها شتاب داده است.
 برنامه محیط زیست سازمان ملل متحد گزارش کرده که به علت آلودگی‌های صنعتی و کشاورزی، سالانه ۷ درصد از پوشش علف‌های دریایی کاسته می‌شود که بخشی از این کاهش هم به فعالیت‌های صنعتی در بستر و کرانه‌های دریاها و همچنین صیادی بی‌رویه و تغییرات آب و هوایی مرتبط است.
 پروفسور توروی می‌گوید منقرض شدن نسل دوگانگ‌ها در چین باید هشداری جدی به بقیه مناطقی از جهان باشد که هنوز فیل‌های دریایی در آنجا زیست می‌کنند؛ «این تلنگری تلخ است که به ما یادآوری می‌کند که انقراض در فقدان فعالیت‌های موثر حفاظت از محیط زیست روی خواهد داد».
 این گونه از دریافیلان در ۳۷ منطقه استوایی دیگر جهان هم یافت می‌شود که در پهنه‌ای از اقیانوس هند تا غرب اقیانوس آرام گسترده است اما در همه این مناطق هم این گونه در فهرست «مستعد انقراض» ثبت شده و در لیست قرمز اتحادیه حفاظت از طبیعت (IUCN) قرار دارد.
 هم اکنون کشورهای جهان در مقر سازمان ملل متحد در نیویورک مشغول رایزنی درباره معاهده جدیدی پیرامون فعالیت در آب‌های جهان هستند و امیدوارند در صورت توافق بتوانند حدود ۳۰ درصد از دریاها و اقیانوس‌های جهان را تحت حمایت مناطق حفاظت شده اعلام کنند.
"
446,دانش,خشکسالی رد پای ۱۱۳ میلیون ساله دایناسور را آشکار کرد,علمی | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 خشکسالی شدید رد پای ۱۱۳ میلیون ساله یک دایناسور را در بستر رودی در بخش مرکزی تگزاس آشکار کرده است.
 این رد پای عظیم که به یک اکروکانتوسور تعلق دارد از سال ۲۰۰۰ دیده نشده بود، چون زیر آب رود و چند لایه رسوب قرار داشت.
 جف دیویس از مقام های «پارک ایالتی دره دایناسورها» در تگزاس گفت که این رد پاها یکی از سالم ترین نمونه ها در جهان است.
 به گفته سازمان «نظارت بر خشکسالی آمریکا» تقریبا همه تگزاس هم اکنون خشکسالی را تجربه می کند.
 هفته پیش بیش از ۸۷ درصد ایالت در یکی از سه وضعیت خشکسالی حاد، شدید یا استثنایی قرار داشت. تابستان خشک و داغ امسال باعث شده رودی در مرکز ایالت که حاوی این رد پای دایناسور است تقریبا به طور کامل خشک شود.
 آقای دیویس به بی بی سی گفت که ردپاها در مسیری حدودا ۳۵ متری روی زمین نقش بسته است. تخمین زده می شود که در حدود ۱۴۰ رد پا از این یک دایناسور به جا مانده باشد که حالا حدود ۶۰ تای آنها اکنون پیداست.
 آقای دیویس می گوید که اکروکانتوسورها از نوع «دایناسورهای معمول سه انگشتی» (تراپاد) بودند. قد آنها ۵ متر و وزن‌شان حدود ۷ تن بود.
 اینها دایناسورهای ساروپازیدین را شکار می کردند که رد پای آنها هم در این پارک پیدا می شود.
 ساروپازیدین یک دایناسور ۲۰ متری با گردنی دراز بود که حدود ۴۴ تن وزن داشت.
 آب و هوای شدید در نقاط مختلف همچنین به شگفتی های دیگری منجر شده است.
 اخیرا با افت شدید سطح آب در دریاچه مید - بزرگترین سد آمریکا در غرب این کشور - بقایای اجساد انسان پیدا شد.
 در اروپا هم «سنگ‌های گرسنگی» از دل رودها بیرون زده اند. سنگ‌هایی که نوشته‌های حک شده بر آنها نشان از سطح آب در خشکسالی‌های گذشته دارد و پدیدار شدن آن‌ها در برخی از مناطق به علت پایین رفتن سطح آب، به نسل‌های بعدی خبر می‌دهد که دوران سختی در پیش دارند. 
 همه خشکسالی ها به دلیل تغییر اقلیم نیست اما دمای خیلی بالا باعث تبخیر آب بیشتر از سطح زمین می شود و خشکسالی ها را بدتر می کند. روی دیگر این پدید بارندگی های سیل آسا است.
 دمای زمین از زمان آغاز عصر صنعتی نزدیک ۱.۲ (یک و دو دهم) سانتیگراد بالا رفته است و این روند گرمایش ادامه خواهد یافت مگر آنکه دولتها برای مهار گازهای گلخانه ای که ناشی از فعالیت های صنعتی، کشاورزی و خودروهاست کاری بکنند.
"
447,دانش,تحریک مغزی باعث تقویت حافظه برای یک ماه شد,علمی | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 جیمز گالاهر، خبرنگار علوم و بهداشت بی‌بی‌سی
 دانشمندان کشف کرده‌اند که با تحریک بی‌خطر بخش‌هایی از مغز با کمک الکتریسیته می‌توان حافظه را برای حداقل یک ماه تقویت کرد.
 کارشناسان می‌گویند که داوطلبان در بازی‌های حفظ واژه‌ها، که حافظه «کاری» در میان‌مدت و طولانی‌مدت را محک زد، بهتر عمل کردند.
 هنوز معلوم نیست که تاثیر عملی این یافته در زندگی روزمره چه خواهد بود.
 اما تصور می‌شود کمک به افراد سالخورده برای فائق آمدن بر مشکلات حافظه، معالجه بیماری‌ها یا کمک به آمادگی برای امتحانات از جمله کاربردهای آن در آینده باشد.
 دکتر رابرت راینهارت، از دانشگاه بوستون، این تکنیک تحریک مغز را «یک حیطه کاملا تازه برای معالجات بالقوه» توصیف کرد.
 شرکت‌کنندگان در این آزمایش کلاه‌هایی مجهز به الکترودها سر کردند. یک جریان کنترل شده الکتریکی، که با احساسی مثل خارش یا قلقلک همراه است، برای تغییر دقیق امواج مغزی در مناطقی مشخص از مغز به کار گرفته شد.
 داوطلبان برای چهار روز پیاپی روزانه ۲۰ دقیقه در این آزمایش شرکت کردند. در طول مطالعه آنها مجبور بودند فهرست کلماتی را به خاطر بسپارند و یک ماه بعد آنها را به یاد آورند.
 دکتر راینهارت گفت که این روش «می‌تواند حافظه انتخابی را برای حداقل یک ماه تقویت کند.»
 نتایج، که در نشریه «علوم اعصاب نیچر» چاپ شده، نشان داد داوطلبانی که در آغاز مطالعه در انجام بازی‌های حافظه در تقلا بودند بیشترین بهبود را تجربه کردند.
 سیگنال‌های الکتریکی، ریتم فعالیت مغز – امواج مغزی – را در نواحی هدف گرفته شده تغییر داد.
 دانشمندان فکر می‌کنند که چهار دور تحریک مغز در جریان فرآیندی که به «نوروپلاستیسیتی» (انعطاف‌پذیری عصبی) معروف است این الگوها را تقویت کرد و به بهبودی با دوام منجر شد.
 دکتر راینهارت می‌گوید که انواع مختلف تحریک‌ها برای تقویت انواع مختلف حافظه لازم است. برای حافظه میان مدت برخی مناطق و برای حافظه بلند مدت مناطق دیگر تحریک می‌شود.
 کلیه ۱۵۰ شرکت کننده در این مطالعه سالم بودند و از هیچ نوع مشکل مغزی رنج نمی‌بردند. سن آنها ۶۵ تا ۸۸ سال بود.
 فراموشکاری با افزایش سن شدیدتر می‌شود، اما اینکه آیا این نوع تحریک مغزی در عالم واقع به این مشکل کمک می‌کند یا نه معلوم نیست.
 خردسودگی (دمانس)، از جمله بیماری آلزایمر، ناشی از یک بیماری مغزی است که با مرگ سلول‌های عصبی همراه است و به مشکلات شدید حافظه منجر می‌شود.
 پژوهشگران درباره این موضوع تحقیق می‌کنند که آیا این فناوری را می‌توان در تحریک سلول‌های باقی مانده مغزی در بیماری آلزایمر یا اختلال‌هایی مثل اسکیزوفرنی و وسواس افراطی به کار گرفت یا نه.
 در حال حاضر روش مورد استفاده در این مطالعه فقط برای مقاصد آزمایشگاهی است.
 بنابراین دانشمندان می‌گویند که کاربرد خانگی آن مثلا برای عملکرد بهتر در امتحانات به آینده دور تعلق دارد.
"
448,دانش,تلسکوپ جیمز وب مناظری «شگفت‌انگیز» از مشتری نمایان کرد,علمی |  ستاره شناسی |  فضا | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 بزرگترین و قدرتمندترین تلسکوپ فضایی جهان نماهای بی‌سابقه از مشتری را ثبت کرده است.
 جیمز وب (JWST) این تصاویر بزرگترین سیاره منظومه شمسی را در ماه ژوئیه ثبت کرده است.
 این تصاویر جزئیاتی از شفق‌های قطبی، طوفان‌های غول‌پیکر، قمرها و حلقه‌های دور مشتری را نشان می‌دهند.
 اخترشناسان این تصاویر را «شگفت‌انگیز» توصیف کرده‌اند.
 در این تصویر عکس‌های مادون قرمز به‌طور مصنوعی رنگی شدند تا ویژگی‌های مشتری را برجسته کنند.
 چشم انسان قادر نیست پرتو فروسرخ (مادون قرمز) را ببیند.
 ایمکه دی پاتر، اخترشناس دانشگاه کالیفرنیا نقشی کلیدی در این پروژه داشت، گفت «ما هرگز مشتری را به این شکل ندیده بودیم. اینها کاملا باورنکردنی است.»
 او افزود «صادقانه بگویم، ما واقعا انتظار نداشتیم که به این خوبی باشد.»
 تلسکوپ فضایی جیمز وب که با هزینه ۱۰ میلیارد دلار ساخته شده ۲۵ دسامبر سال گذشته پرتاب شد و میراث تلسکوپ فضایی هابل را دنبال می‌کند.
 هابل تنظیم شده بود تا بیشتر نور مرئی را رصد کند، همان طول موج‌هایی که چشم ما می‌بیند، اما جیمز وب بخصوص برای رصد طول موج‌های بلندتر تنظیم شده، همان طول‌موج‌هایی که از دوردست‌ترین اجرام به ما می‌رسند اما برای ما مرئی نیستند.
 تلسکوپ فضایی جیمز وب ماموریتی بین‌المللی را پیش می‌برد و با همکاری آژانس فضایی ایالات متحده (ناسا) و شرکایش، سازمان‌های فضانوردی اروپا و کانادا هدایت می‌شود.
 ناسا گفت که در نمای مشتری، ترکیبی از چندین تصویر تلسکوپ استفاده شده است و شفق‌های قطبی تا ارتفاعات بالای هر دو قطب شمال و جنوب مشتری گسترش یافته‌اند. شفق‌های قطبی پرتوهای نوری هستند توسط خورشید در آسمان ایجاد می‌شوند.
 تسلکوپ جیمز وب در حال حاضر ۱.۶ میلیون کیلومتر از زمین فاصله دارد.
 جیمز وب قادر خواهد بود نورهایی را تشخیص دهد که بیش از ۱۳.۵ میلیارد سال پیش و پس از انفجار بزرگ (Big Bang) به سوی زمین پرتو افکندند.
"
449,دانش,دانشمندان با تغییر فرآیند فتوسنتز تولید محصول را افزایش دادند,علمی |  امنیت غذایی |  کشاورزی |  غذا | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 اِلا همبلی، بخش تغییر اقلیم و علوم بی‌بی‌سی
 دانشمندان به پیشرفتی دست یافته‌اند که توانایی محصولات کشاورزی در بهره‌برداری از انرژی خورشید را افزایش می‌دهد.
 آنها راهی برای افزایش بازدهی فرآیند فتوسنتز پیدا کرده‌اند؛ فرآیندی که همه گیاهان از آن برای تبدیل نور خورشید به مواد غذایی استفاده می‌کنند.
 تیم محققان، از بریتانیا و آمریکا، با تغییر ژنتیکی گیاه سویا توانستند محصول را ۲۰ درصد افزایش دهند.
 آنها امیدوارند که این پیشرفت تا حدودی به حل مشکل کمبود مواد غذایی کمک کند.
 پروفسور استفان لانگ، پژوهشگر علوم زراعی در دانشگاه ایلینوی و لنکستر، گفت که این «مهمترین پیشرفتی است» که او در دوران کاری خود طی چند دهه در آن شرکت داشته.
 او به بی‌بی‌سی نیوز گفت: «ما برای ۳۰ سال مشغول بررسی فتوسنتز بوده‌ایم و اینکه چرا ممکن است بازدهی‌اش کم باشد. شک و تردید زیادی وجود داشت که بتوانیم آن را بهبود ببخشیم، اما حالا که این موضوع را ثابت کرده‌ایم، وضعیت کاملا عوض شده و این توانایی ما را برای عرضه غذا در جهان خیلی بالا می‌برد.»
 همه مواد غذایی مستقیم یا غیرمستقیم محصول فرآیند فتوسنتز هستند. این یک فرآیند شیمیایی چند مرحله‌ای است که از انرژی خورشید برای تبدیل دی اکسید کربن و آب به شکر که سوخت اصلی رشد گیاه است استفاده می‌کند.
 دانشمندان یک بخش کوچک اما حیاتی این فرآیند را دستکاری کردند: وقتی نور خورشید شدید است، گیاه وارد حالت محافظتی می شود و انرژی زائد را به صورت حرارت پس می‌دهد، که هدف آن جلوگیری از آسیب دیدن سلول‌های گیاه است. اما خارج شدن از این حالت و بازگشت به حالت رشد کامل چند دقیقه وقت می‌برد.
 دانشمندان در رویکرد ژنتیکی خود ژن‌های مسئول این سازوکار محافظتی را دستکاری و کاری کردند که سویا با سرعت بیشتری به حالت عادی برگردد. برگ‌های این گیاه اصلاح شده ژنتیکی وقت بیشتری را صرف فتوسنتز کرد که تولید آن را ۲۰ درصد افزایش داد.
 مطالعات قبلی با این روش به روی گیاه تنباکو در شرایط آزمایشگاهی انجام شده بود، اما این اولین بار است که این کار با موفقیت در محیط کشاورزی امتحان می‌شود.
 پروفسور لانگ گفت: «خیلی مهم است که فناوری‌های تازه را در موقعیتی آزمایش کنیم تا معلوم شود آیا به کشاورزان کمک می‌کند یا نه.»
 «این جهش در میزان تولید محصول در مقایسه با بهبودی که از طریق اصلاح نباتات به دست می‌آید خیلی بیشتر است. و فرآیندی که اصلاح کرده‌ایم در همه گیاهان یکسان است، بنابراین این واقعیت که در یک محصول غذایی موثر بوده به ما اطمینان زیادی می‌دهد که باید در گندم، ذرت و برنج هم کار کند.»
 پروفسور لانگ گفت که کشت این محصولات ممکن است ظرف ده سال شروع شود.
 مقررات کشت محصولات اصلاح شده ژنتیکی در هر کشور متفاوت است. دولت بریتانیا سال پیش اعلام کرد که مقررات مربوط به محصولاتی که «از نظر ژنتیکی ویرایش» شده‌اند را تسهیل می‌کند تا امکان کشت تجاری آن در انگلستان وجود داشته باشد.
 اما این محققان امیدوارند که پیشرفت آنها به فقیرترین کشاورزان جهان کمک کند. دکتر آماندا دی سوزا، از دانشگاه ایلینوی و نویسنده اصلی مطالعه، گفت: «شمار کسانی که دستخوش کمبود مواد غذایی هستند درحال افزایش است، و پیشبینی‌ها به روشنی نشان می‌دهد که برای بهبود اوضاع باید تغییری در سطح عرضه غذا صورت گیرد.»
 به گفته یونیسف تا سال ۲۰۳۰ بیش از ۶۶۰ میلیون نفر با کمبود مواد غذایی و سوءتغذیه روبرو خواهند بود. علل اصلی این وضعیت، تغییر اقلیم و بازدهی کم زنجیره عرضه مواد غذایی است.
 دکتر دی سوزا گفت: «بهبود فتوسنتز یک فرصت بزرگ برای دستیابی به جهش در افزایش تولید است.»
"
450,دانش,پنجمین تلاش رهبران جهان برای امضای معاهده اقیانوس‌ها,علمی |  حفظ منابع طبیعی | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 اِسمه استالارد، خبرنگار امور اقلیمی و علوم بی‌بی‌سی
 رهبران جهان این هفته برای گفت‌وگوهای بیشتر برای نجات اقیانوس‌ها از بهره‌برداری بی‌رویه در نیویورک دیدار خواهند کرد.
 مذاکره بر سر پیش‌نویس «معاهده دریاهای آزاد سازمان ملل»  برای ده سال در جریان بوده اما هنوز امضا نشده است.
 اگر این توافق نهایی شود ۳۰ درصد اقیانوس‌های جهان تا سال ۲۰۳۰ تحت پوشش مناطق حفاظت شده درخواهند آمد.
 فعالان امیدوارند با امضای آن در برابر صید بی‌رویه ماهی‌ها و سایر فعالیت‌های انسانی از دریاها محافظت شود.
 دو سوم اقیانوس‌های جهان درحال حاضر آب‌های بین المللی محسوب می‌شوند، که به معنی آن است که کشورها حق ماهیگیری، کشتیرانی و تحقیقات در آنها را دارند. فقط یک و دو دهم درصد دریاهای به اصطلاح آزاد تحت حفاظت هستند.
 این آبزیان را در برابر خطر فزاینده تغییر اقلیم، صید بی رویه و کشتیرانی آسیب پذیرتر می‌کند.
 به علاوه با توجه به اینکه اکوسیستم‌های این نواحی آزاد به درستی بررسی و ثبت نشده، این نگرانی در میان فعالان حفاظت از طبیعت وجود دارد که برخی گونه‌ها پیش از کشف منقرض شوند.
 تحقیقاتی که پیشتر در سال جاری با منابع اداره ملی اقیانوس و اتمسفر آمریکا (NOAA) انجام شد نشان داد که بیش ۱۰ تا ۱۵ درصد گونه‌های دریایی اکنون در معرض خطر انقراض قرار دارند.
 انجمن بین‌المللی حفاظت از طبیعت (آی یو سی ان) در جریان مذاکرات قبلی گفت که «روش‌های سنتی و ناهمگن مدیریت اقیانوس‌ها» مانع حفاظت موثر از دریاهای آزاد شده است.
 این معاده بخش‌هایی از اقیانوس‌های جهان را جزو شبکه نواحی حفاظت شده قرار می‌دهد. صدور مجوز فعالیت‌های تجاری در دریا مثل معدنکاری در اعماق، فقط بعد از ارزیابی آثار زیست محیطی آن انجام خواهد شد.
 معدنکاری در اعماق دریا زمانی است که کانی‌ها از جایی در عمق ۲۰۰ متری یا بیشتر در بستر دریا استخراج شوند. این مواد معدنی شامل کُبالت می‌شود که در ساخت محصولات الکترونیکی مصرف دارد، اما به گفته «آی یو سی ان» فرآیند استخراج می‌تواند برای آبزیان سمی باشد.
 تا ماه مارس ۲۰۲۲ سازمان بین‌المللی بستر دریا (آی اس اِی) که این فعالیت‌ها را تنظیم می‌کند ۳۱ قرارداد برای اکتشاف اعماق دریا برای کانی‌ها صادر کرده بود.
 کشورها همچنین سعی دارند تدابیری را در معاهده دریاهای آزاد بگنجانند که به کشورهای درحال توسعه یا کشورهای دور از دریا، دسترسی برابرتری به «منابع ژنتیکیِ دریایی» (ام جی آر) دهد.
 منابع ژنتیکیِ دریایی مواد بیولوژیکی به دست آمده از گیاهان و حیوانات دریایی است که فوایدی برای جامعه مثل داروسازی، فرآیندهای صنعتی و غذایی دارد.
 همه گیری کووید-۱۹ مانع نشست‌ها برای تنظیم این معاده شده بود که پیشرفت در مذاکرات را کند کرده است. اختلاف بر سر مفاد یک معاهده حقوقی هم باعث تاخیر شد.
 برخی کشورها مثل روسیه و ایسلند می‌خواهند ماهیگیری مشمول این توافق نباشد.
 در ماه مارس کشورها موافقت کردند جلسه پنجمی برای تلاش جهت امضای معاهده برگزار کنند، به طوری که ضرب‌الاجل آن آخر سال باشد.
 سخنگوی اتحادیه اروپا به بی‌بی‌سی گفت که اگر این محقق نشود، همچنان به موضوع متعهد است: «اتحادیه اروپا برای ادامه سریع مذاکرات پافشاری خواهد کرد.»
 «برای اطمینان از حفاظت از اقیانوس‌ها و استفاده قابل دوام از آنها برای نسل‌های کنونی و آینده باید دست به کار شویم.»
 در پایان دور قبلی مذاکراتی که بی‌نتیجه ماند، رینا لی رئیس کنفرانس گفت: «معتقدم که با تعهد، عزم و ایثار مستمر، خواهیم توانست پل‌هایی بزنیم و شکاف‌های باقی مانده را پر کنیم.»
 حفاظت از اقیانوس‌های جهان همچنین مهم است چون بخش بزرگی از جمعیت زمین برای مواد غذایی، درآمد و تفریح به آن اتکا دارند.
 براساس تحقیقات «آزمایشگاه دریایی پلیموت» تخمین زده می‌شود که اکوسیستم‌های دریایی زمین بیش از ۴۱ تریلیون دلار ارزش اقتصادی دارند.
"
451,دانش,تاثیر لایحه بزرگ اقلیمی آمریکا چه خواهد بود,کنفرانس تغییرات اقلیمی سازمان ملل متحد ۲۰۲۱ |  تغییرات اقلیمی |  علمی |  ایالات متحده آمریکا | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 جو بایدن رئیس جمهور آمریکا یک لایحه ۷۰۰ میلیارد دلاری با هدف مقابله با تغییر اقلیم و هزینه‌های بخش مراقبت‌های بهداشتی را امضا کرده است. ۳۷۰ میلیارد دلار از این طرح صرف تلاش برای کاهش گازهای گلخانه‌ای مثل کمک به خریداری اتومبیل‌های برقی خواهد شد. کاخ سفید این طرح به نام «قانون کاهش تورم» را بزرگترین تعهد آمریکا برای تخفیف آثار تغییر اقلیم توصیف می‌کند. تحلیل زیر را خبرنگار محیط زیست بی‌بی‌سی، مت مک گِرَت، بعد از تصویب طرح در مجلس سنا نوشته بود.
 بسیاری این لایحه را یک محرکه بزرگ در زمینه تلاش‌های آمریکا و جهان برای مقابله با دلایل ریشه‌ای گرمایش زمین عنوان می‌کنند.
 اما قانون «کاهش تورم» چه کارکردی خواهد داشت و از نظر کاهش دمای زمین چه تاثیری خواهد داشت؟
 تلاش‌ها برای مهار تصاعد ناشی از سوخت‌های فسیلی در نیروگاه‌های برق در دادگاه‌های آمریکا به مانع برخورده، برای همین دولت جو بایدن یک رویکرد مطمئن قدیمی را در پیش گرفته است – عرضه مشوق مالی به رای‌دهندگان.
 براساس این مصوبه مشتریان برای خریداری اتومبیل‌های برقی نو و دسته دوم، نصب دستگاه‌های کم مصرف گرمایشی/سرمایشی موسوم به «پمپ گرما» و حتی نصب اجاق‌های جدید مغناطیسی برای پختن غذا مشوق دریافت می‌کنند.
 تولیدکنندگان برق برای تولید برق بیشتر از نیروی باد و خورشید تخفیف مالیاتی می‌گیرند که باعث افزایش سهم انرژی‌های تجدیدپذیر در بازار خواهد شد. اینها به تدریج جای نیروگاه‌های گازی و زغالی را خواهند گرفت.
 تحلیل‌ها نشان می‌دهد که اینها، به علاوه تعیین مجازات برای نشت گاز متان و یک بودجه ۲۰ میلیارد دلاری برای کاهش تصاعد بخش کشاورزی، باعث کاهش ۴۰ درصدی تصاعد گازهای گلخانه‌ای آمریکا تا سال ۲۰۳۰ خواهد شد.
 این خیلی کمتر از کاهش ۵۰ تا ۵۲ درصدی این گازهاست که آقای بایدن سال پیش قول آن را داده بود، اما این واقعیت که آمریکا گام بلندی به سوی آن هدف برمی‌دارد حداقل از سوی ناظران آمریکایی یک پیروزی تلقی می‌شود.
 کاهش ۵۰ درصدی گازهای گلخانه‌ای تا سال ۲۰۳۰ هدفی است که خیلی کشورها دنبال می‌کنند. به گفته کارشناسان موسسه «Climate Action Tracker» اگر این هدف محقق شود دمای زمین در قرن جاری ۲.۴ درجه سانتیگراد افزایش خواهد یافت.
 این خیلی بالاتر از هدفی است که در توافق پاریس تعیین شده، یعنی تلاش برای حفظ افزایش دما نسبت به دوران ماقبل صنعتی به اندازه ۱.۵درجه سانتیگراد – حدی که دانشمندان می‌گویند تحقق آن برای پرهیز از پیامدهای خیلی خطرناک تغییر اقلیم لازم است.
 ناظران در آمریکا امیدوارند که قانون جدید فدرال به تلاش‌های گسترده‌تر در سطح شهرها و ایالات برای کاهش بیشتر گازهای گلخانه‌ای دامن بزند.
 اما آیا این باعث تلاش بیشتر سایر کشورها خواهد شد؟
 تا اینجا واکنش ها محدود بوده است. ناظران می‌گویند این یک پیشرفت است، اما بعد از چند دهه ناکامی برای تصویب قوانین انجام می‌شود.
 این لایحه همچنین برای بهبود روابط با چین که بزرگترین تولیدکننده کربن دنیاست کاری نمی‌کند.
 چین اخیرا به تلافی سفر نانسی پلوسی، رئیس مجلس نمایندگان آمریکا به تایوان، گفتگو با آمریکا بر سر مسائل مختلف از جمله تغییر اقلیم را متوقف کرد.
 تغییر اقلیم یکی از معدود مسائلی بود که روابط میان دو ابرقدرت در مورد آن مثبت بود.
 بدون وجود مقداری اعتماد و تفاهم میان این دو، موافقتنامه اقلیمی پاریس هرگز متولد نمی‌شد.
 در گردهمایی کاپ۲۶ پارسال در گلاسگو، همکاری این دو به پیشرفت‌هایی در کنفرانس منجر شد.
 حالا همه این‌ها نقش بر آب شده و آثار زنجیروار آن احتمالا مثبت نخواهد بود.
 برنیس لی، مدیر عامل مرکز اقتصاد متکی بر منابع قابل دوام در چتم هاوس، به خبرگزاری رویترز گفت: «این نگرانی هست که تنش آمریکا-چین ممکن است بهانه‌ای برای کشورهایی شود که میلی به اقدام در زمینه مقابله با تغییر اقلیم ندارند.»
 سایر متصاعدکننده‌های بزرگ جهان مثل هند و برزیل احتمالا بر این موضوع تمرکز خواهند کرد که کاهش تصاعد پیش بینی شده در مصوبه کنگره خیلی کمتر از آنچیزی است که آقای بایدن قولش را داده بود.
 به علاوه خیلی از کشورهای درحال توسعه اکنون از خود می‌پرسند پولی که مکررا قولش به آنها – برای مقابله با گرمایش – داده شده کجاست.
 محمد آدو مدیر اندیشکده «جابجایی قدرت آفریقا» ضمن استقبال از طرح تازه در آمریکا گفت: «هرچند لایحه آمریکا ۳۷۰ میلیارد دلار برای اقلیم هزینه می‌کند، آن گروه از ما در بخش فقیر جهان در حیرتیم که چرا آمریکا و سایر کشورهای ثروتمند به قول خود برای ارائه ۱۰۰ میلیارد دلار تامین مالی برنامه های اقلیمی به کشورهای فقیر و آسیب پذیر تا سال ۲۰۲۰ ناکام مانده‌اند.»
 درحالی که چند ماه تا کنفرانس بزرگ بعدی اقلیمی – کاپ۲۷ در مصر – باقی مانده روزنه امید خیلی باز نیست.
 علیرغم موج‌های گرما و خشکسالی‌هایی که گریبان بخش‌های مختلف جهان را گرفته، جنگ در اوکراین و نگرانی‌های جهانی در مورد تورم و عرضه سوخت برای زمستان در صدر نگرانی‌های عمومی قرار دارد.
"
452,دانش,خشکسالی اروپا خطرها برای عرضه برق را آشکار می‌کند,تغییرات اقلیمی |  بریتانیا |  انرژی تجدیدپذیر |  فرانسه |  علمی |  انرژی هسته‌ای |  اروپا | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 مت مک‌گِرَت، خبرنگار محیط زیست بی‌بی‌سی
 کارشناسان می‌گویند که خشکسالی جاری در بریتانیا و سایر بخش‌های اروپا بخش تولید برق را زیر فشار قرار داده است.
 در مجموع حدود ۲۰ درصد از تولید نیروگاه‌های برق‌آبی کاسته شده و فعالیت تاسیسات هسته‌ای که با آب رودها خنک می‌شوند محدود شده است.
 بیم آن می‌رود که این کمبودها فقط گوشه‌ای از آنچه در زمستان آینده روی خواهد داد باشد.
 در بریتانیا گرمای هوا بر میزان تولید برق از سوخت‌های فسیلی، تاسیسات هسته‌ای و منابع خورشیدی اثر گذاشته است.
 دلیل آن این است که فناوری مورد استفاده در نیروگاه‌های برق در دمای بالا بازدهی کمتری دارند.
 خشکسالی طولانی باعث فشار بیشتر بر منابع انرژی اروپا شده درحالی که این قاره بعد از حمله روسیه به اوکراین به دنبال منابع جایگزین انرژی است.
 نیروگاه‌های برق‌آبی منبع مهم انرژی برای اروپا هستند، اما کم شدن آب رودها و سدها اکنون باعث کاهش قابل توجه توانایی تولید برق از این تاسیسات شده است.
 ایتالیا حدود یک پنجم برق مورد نیاز خود را از این تاسیسات می‌گیرد اما تولید برق‌ از سدها در ۱۲ ماه گذشته ۴۰ درصد افت کرده.
 به گفته محققان در موسسه «رایستاد انرژی» در اسپانیا هم وضعیت مشابه است، و میزان برق تولیدی از منابع آبی ۴۴ درصد کاهش پیدا کرده است.
 یک تحلیلگر نیرو در رایستاد گفت: «تولید نیروی برق‌آبی می‌تواند خیلی نوسان داشته باشد، اما افت ۴۰ درصدی واقعا شدید است.»
 او می‌گوید که این کاهش نه فقط در یک بخش اروپا بلکه در همه کشورها با ظرفیت بالای تولید نیروی برق‌آبی مشاهده می‌شود.
 او می‌گوید: «تاثیر آن واقعا زیاد بوده.»
 نروژ هم در این زمینه با مشکلاتی روبروست. این کشور هشدار داد که ممکن است نتواند به صادرات انرژی به کشورهایی مثل بریتانیا ادامه دهد مگر آنکه ذخایر آبی آن دوباره پر شود.
 برخی در صنعت نیروی برق‌آبی می‌گویند که کمبود سرمایه‌گذاری برای نوسازی از جمله در خطوط انتقال برق هم باعث مشکل شده است.
 اِدی ریچ از اتحادیه بین‌المللی نیروی برق‌آبی گفت: «امسال زمستان با مشکل مواجه خواهیم شد. و این باید زنگ خطری برای سرمایه‌گذاری بیشتر در زیرساختها طی چند سال آینده باشد.»
 هوای استثنایی داغ همچنبن به تولید برق از نیروگاه‌های هسته‌ای ضربه زده، به خصوص در فرانسه. در حدود نیمی از ۵۶ راکتوری که در فرانسه هست از خط خارج شده است.
 راکتورهایی که کار می‌کنند اغلب با آب رودهایی خنک می شوند که حالا سطح‌شان افت کرده است.
 پروفسور سونیا سِنِویرانته از «ای تی اچ زوریخ» گفت: «وقتی آب رودها خیلی پایین می‌رود و بیش از حد گرم می‌شود، باید خنک کردن نیروگاه با آنها را متوقف کنید، به این دلیل که آبی که از نیروگاه رها می‌شود (به خاطر حرارت بالا) برای ماهی‌ها و سایر گونه‌های حاضر در رود خطرناک است.»
 دولت فرانسه هم اکنون به عنوان یک اقدام موقتی اجازه داده است آب خیلی گرم به رود بازگردانده شود.
 این موید فشارهایی است که هوای گرم بر تولید انرژی وارد کرده. فرانسه درحال حاضر برای جبران کمبود برق آن را از بریتانیا و سایر کشورها وارد می کند.
 تحلیلگران می‌گویند این باعث فشار بیشتر بر سیستم بریتانیا می‌شود – در زمانی که هوای خیلی گرم به تولید برق از نیروگاه های گازی و اتمی ضربه زده است.
 کاترین پورتر از شرکت مشاوره انرژی «وات-لاجیک» می‌گوید خنک کردن نیروگاه‌ها در هوای گرم سخت‌تر است.
 او می‌افزاید: «صفحات خورشیدی هم وقتی دما از ۲۵ درجه سانتیگراد بالاتر می‌رود افت قابل توجهی را از نظر تولید برق تجربه می‌کنند. همه وسایل در هوای داغ بازدهی کمتری دارند.»
 بریتانیا و فرانسه در کنار چند کشور دیگر به بازار برق یکدیگر تکیه دارند.
 خانم پورتر می‌گوید: «اگر سیستم‌های هر دو کشور همزمان زیر فشار شدید قرار گیرد، واقعا کسی نمی داند چه اتفاقی خواهد افتاد.»
 او می‌گوید وضعیت جاری پیش درآمدی بر وضعیت احتمالا بد زمستان است و اخطار می‌دهد که ممکن است مشتریان زیادی با محدودیت در مصرف برق مواجه شوند.
"
453,دانش,ویروس ناشناخته‌ای که می‌تواند از بدن در برابر آبله میمون محافظت کند,واکسن |  پژوهش پزشکی |  علمی | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 در آغاز قرن ۱۹، وحشت از بیماری لندن را فراگرفت و شب‌نامه‌هایی حاوی اطلاعات مختلف ردوبدل می‌شدند.
 گروه کوچکی از پزشکان جنجالی به نگرانی‌ از یک روش نوین پزشکی دامن زده بودند. در این روش، از ویروسی که تصور می‌شد گاو را بیمار می‌کند، برای مقابله با یک ویروس هم‌خانواده یعنی آبله انسان استفاده می‌شد.
 این روش واکسیناسیون نام گرفت که ریشه آن کلمه لاتین «واکسینوس» است به معنی «از گاو». شواهد اولیه حاکی از آن بود که این شیوه جدید، فوق‌العاده مؤثر بود و می‌توانست ۹۵ درصد مردم را از آبله محافظت کند. آبله نزدیک به ۳۰ درصد مبتلایان را می‌کشت و بقیه را برای تمام عمر دچار ناتوانی و از ریخت‌افتادگی می‌کرد. حتی این امید وجود داشت که این روش بتواند این بیماری را برای همیشه ریشه‌کن کند.
 تشویش و نگرانی بحدی بود که یک نشریه ضدواکسن در مطلبی کاملاً جدی در سال ۱۸۰۲ واکسن را چنین تصویر کرد: یک گاو-هیولای ترسناک با دهان و دندان‌ کوسه، پوستی پر از زخم، با دمی چندش‌آور و پیچ‌خورده که از سبدهایی پر از نوزاد تغذیه می‌کرد. به نظر می‌رسید این نوزادان بی‌هیچ تغییری از دستگاه گوارشی این گاو-هیولا عبور می‌کنند و وقتی از پشت آن بیرون می‌افتند همه‌شان شاخ درآورده‌اند.
 خیلی طول نکشید که گروه‌های بدبین به واکسن هم پیدا شدند. در این میان پزشکانی هم بودند که اعتقاد داشتند «اخلاط حیوانی» مانند ویروس آبله گاوی جایی در بدن انسان ندارند. یک شایعه حیرت‌آور دیگر این بود که کودکان واکسینه، به مرور خصلت‌های گاوی پیدا می‌کنند، لکه‌های پوست مثل گاوهای شیرده پیدا می‌کنند و حتی خطر بروز افکار گاوی در آنها وجود دارد. یکی از ضدواکسن‌های سرشناس حتی مطرح کرد که زنان واکسن زده ممکن است به گاوهای نر تمایل پیدا کنند.
 واقعیت این است که تمام ضدواکسن‌ها‌ در اشتباه بودند. هدف این روش جدید تزریق عصاره گاو به مردم بی‌گناه نبود. آبله گاوی یک ویروس عادی بود و در طول چند قرن توانست ویروس آبله را به انقراض بکشاند.
 اما احتمال دارد آبله گاوی هیچ ربطی به گاو نداشته باشد، واقعیت این است که تا امروز کسی نمی‌داند ویروسی که توانست ویروس آبله انسانی را از بین ببرد از کجا آمده است اما هنوز هم برای تولید واکسن از جمله ‌واکسن آبله میمون از این ویروس استفاده می‌شود.
 سازمان بهداشت جهانی بتازگی در باره شیوع آبله میمون، وضعیت اضطراری سلامت جهانی اعلام کرده است. این ویروس که در پنج دهه گذشته فقط در آفریقا دیده می‌شد، از حدود سه ماه پیش (مه ۲۰۲۲) شروع به گردش در دنیا کرده است. دانشمندان برای مبارزه با آن به دو واکسن روی آورده‌اند که قبلاً برای آبله انسان استفاده‌ می‌شدند، ای‌سی‌ای‌ام ۲۰۰۰ و ایموانکس (اینوامیون). در ایالات‌متحده تنها این دو واکسن برای آبله میمون مجوز دارند. اتحادیه اروپا بتازگی به‌ واکسن ایموانکس مجوز داده است. هر دو واکسن بی‌خطرند و به اعتقاد متخصصان کارایی بالایی دارند. اما هردو به همان معمای حل‌نشده مربوطند.
 دانشمندان برای بیش از یک قرن تصور می‌کردند واکسن آبله از ویروس آبله گاوی ساخته می‌شود. این توضیحی است که همچنان در بسیاری از وب‌سایت‌ها و مطالب درسی در سراسر جهان‌ دیده می‌شود. اما در سال ۱۹۳۹، تقریباً ۱۵۰ سال بعد از ابداع واکسیناسیون، آزمایش‌ها نشان دادند که ماده اصلی واکسن، ویروس آبله گاوی نیست. تعیین توالی ژنتیکی هم این را تأیید کرده است. آنچه می‌دانیم این است که واکسن‌های قدیم آبله و واکسن‌هایی که امروز برای آبله میمون استفاده می‌شوند، از ویروس ناشناخته‌ای ساخته‌شده‌اند که هنوز کسی نتوانسته منشا آن را شناسایی کند. این عامل بیماری‌زای اسرارآمیز تنها در واکسن‌ پیدا می‌شود.
 باوجود دهه‌ها تحقیق و مطالعه، کسی دقیقاً نمی‌داند این ویروس از چه زمانی در واکسن‌های آبله پیداشده است و آیا جایی در طبیعت وجود دارد یا نه. تنها یک مسئله روشن است: میلیون‌ها نفر که از شیوع آبله جان به دربردند، زندگی خود را مدیون این ویروس ناشناخته هستند. بدون آن، شیوع فعلی آبله میمون هم می‌توانست بسیار گسترده‌تر باشد.
 خوزه اسپارزا ویروس‌شناس و محقق انستیتوی کخ در آلمان می‌گوید: «مدت‌های طولانی، تا ۱۹۳۹ همه تصور می‌کردند آن چیزی که ما واکسینیا می‌نامیم یا واکسن آبله، همان ویروس آبله گاوی است. اما بعدا کشف شد که ویروس واکسن آبله با آبله گاوی فرق دارد. از آن به بعد پذیرفته‌ایم که ویروس آبله گاوی و واکسینیا دو ویروس متفاوت هستند که منشا دومی ناشناخته است.
 اما چطور این اتفاق افتاده است؟ این ویروس از کجا آمده است؟ آیا ما ممکن است روزی بتوانیم منشا آن را در طبیعت پیدا کنیم؟
 در دنیا ادوراد جنر را مبتکر و مبدع واکسیناسیون می‌دانند، پزشکی موسفید که در سال ۱۷۹۶، کشف این شیوه نوین را اعلام عمومی کرد. داستانی که معمولا نقل می‌شود، داستان زنان زیبای شیردوش است و لحظه‌ «یافتم» و آزمایش‌هایی کاملا مسئله‌دار از نظر اخلاق پزشکی. واقعیت این است که این داستان مرسوم، دقیق و مطابق با واقعیت نیست.
 نسخه بسیار آشنای این داستان چنین روایت می‌شود: جنر متوجه شد زنان شیردوش پوستی بسیار صاف و بدون لک و جای آبله دارند. در آن زمان رد آبله بر خیلی دیده می‌شد. ۸۵ درصد کسانی که از آبله جان به در برده بردند، اغلب آثار واضح مثل جای آبله و و ازریخت‌افتادگی‌ در صورتشان داشتند. او متوجه شد کسانی که به دلیل کار و نوع تماس‌شان به آبله گاوی خفیف مبتلا شده بودند، کمتر به آبله انسان مبتلا می‌شدند. برای اثبات، جنر بدون اینکه به کسی بگوید، پسر هشت‌ساله ناشناسی را به ویروس آبله گاوی آلوده کرد و بعد او را در معرض آبله قرار داد تا بفهمد آیا به آبله انسانی مبتلا می‌شود یا نه. پسرک آبله نگرفت و زنده ماند.
 واقعیت این است که سه دهه قبل از آن، پزشک دیگری به این کشف غیرمترقبه رسیده بود. او تازه به تورنبری در گلاسترشر فرستاده ‌شده بود. دکتر جان فیوستر در مطب خود «واریولاسیون» انجام می‌داد، شیوه‌ای قدیمی برای مصونیت از آبله. پوست فردی را که آبله نگرفته بود خراش می‌دادند و کمی چرک تاولهای آبله یک بیمار را به آن می‌مالیدند.
 این روش قرن‌ها در سراسر آسیا از هند تا تبت استفاده می‌شد اما اروپایی‌ها با آن آشنا نبودند تا اینکه بانو مری ورتلی مونتاگیو با این روش در استانبول، در آن زمان قسطنطنیه نامیده می‌شد، آشنا شد و در قرن هجدهم آن را در بریتانیا تبلیغ کرد.
 اگر واریلاسیون با موفقیت پیش می‌رفت، جای زخم آبله در محل خراش باقی می‌ماند که نشان می‌داد سیستم ایمنی راه مقابله با آبله را یاد گرفته است و آن را می‌شناسد. اگر واریلاسیون موفقیت نبود، ویروس در بدن فرد پخش می‌شد و معمولاً می‌مرد، برای ۲ تا ۳ درصد افراد این اتفاق می‌افتاد.
 اما در شهر تورنبری، برخی هیج واکنشی به واریولاسیون نشان نمی‌دادند و حتی وقتی تکرار می‌شد، واریولاسیون کاملاً ناموفق بود. دکتر فیوستر گیج شده بود تا اینکه یک کشاورز به او گفت تازه آبله گاوی گرفته و مصون شده است.
 دکتر آرتور بویلستون، آسیب‌شناس بازنشسته و نویسنده کتاب «نفی مشیت الهی: آبله و انقلاب فراموش‌شده پزشکی در قرن هجدهم» می‌گوید در آن زمان . آبله گاوی محدود به جنوب غربی بریتانیا بود و این بیماری هیچوقت در بریتانیا خیلی شایع نشد، شیوع هرچند سال یک‌بار پیش می‌آمد و کشاورزان بیماری را می‌شناختند اما نسل جوان‌تر شروع کرده بود به اینکه ابتلا به آبله گاوی را به مصونیت به آبله انسانی ربط بدهد.
 این دانش محلی انگار به جنر هم رسیده بود. او در همان جامعه پزشکانی‌ بود که فیوستر هم عضوش بود.
 در ۱۴ مه ۱۷۹۶، جنر کمی از چرک تاول دست یک زن شیردوش را گرفت که از گاوی به نام شکوفه‌ آبله گرفته بود. جنر با این چرک، پسر هشت‌ساله‌ای را واکسینه کرد. جنر شش هفته بعد برای پسربچه واریولاسیون انجام داد اما هیچ علامتی در او بروز نکرد. او متوجه شد این شیوه موثر است.
 خوزه اسپارزا می‌گوید: «آنچه آنها مشاهده می‌کردند همان است که امروز می‌دانیم، ابتلا به یکی از ویروس‌های خانواده آبله، در مقابل بقیه مصونیت ایجاد می‌کند.»
 اما در سال ۱۹۳۹ شواهدی به دست آمد که این روایت را دچار مشکل جدی کرد. در آزمایش مشخص شد پادتن‌های (آنتی‌بادی) ناشی از واکسن آبله و پادتن حاصل از ابتلا به خود آبله گاوی از یک گاو، با هم فرق داشتند و در واکنش به دو ویروس متفاوت تولید شده بودند.
 از قرار معلوم فقط انسان‌ با ویروس‌های آبله (پاکس) در جنگ نیست. این خانواده بزرگ شامل ده‌ها ویروس مختلف است که هر کدام در طیف وسیعی از حیوانات، میزبان خود را دارند. حتی سوسک‌های سرگین‌غلطان هم آبله خود را دارند. آبله‌ای که بهتر است آن را آبله انسانی بنامیم به سرده اورتوپاکس تعلق دارد، مثل دیگر ویروس‌های آبله خاص پستانداران از جمله آبله اسب، آبله شتر، آبله بوفالو، آبله خرگوش، آبله موش، آبله میمون و آبله راکون.
 واکسینیا هم عضو دیگر این سرده است، همان ویروسی که تا اوایل دهه ۷۰ میلادی، قبل از توقف واکسیناسیون عمومی، همه با آن واکسینه شدند اما پیدا کردن نیای این ویروس در طبیعت میسر نشده است.
 یک احتمال برای منشأ آن آبله اسب است.
 جنر در مقاله اصلی‌اش درباره واکسیناسیون توضیح می‌دهد که منشا ویروس آبله گاوی ممکن است آبله اسب باشد که در آن زمان به آن «گریس» می‌گفتند. او به مورد بخصوص اشاره می‌کند، کمک‌باغبانی متوجه شد اسب‌های ارل برکلی به آبله مبتلا هستند و بعد متوجه شد خودش و گاوهایی که شیرشان را می‌دوشید هم مبتلا شده‌اند. بیست‌وپنج سال بعد، همان مرد با خانواده‌اش برای واریلاسیون به مطب دکتر جنر رفت. واریلاسیون به او جواب نداد. بااینکه واریلاسیون را چند بار تکرار کرد هیچ اثری در او ظاهر نشد. بعدا تمام خانواده این مرد مبتلا به آبله شدند اما خودش «از تماس با این عفونت هیچ آسیبی ندید.»
 دکترجنر بی‌اینکه بداند با آبله گاوی سروکار دارد یا آبله اسب یا آبله‌ای که مدام بین دو حیوان در رفت و آمد است، به کارش ادامه داد. بعد از اختراع واکسن، او زندگی‌اش را وقف تسهیل تامین و توزیع و بهبود راه‌های تزریق کرد.
 اما شیوع گسترده آبله گاوی نسبتاً نادر بود و بعد از رواج واکسیناسیون، پیدا کردن چرک آبله برای ساخت واکسن تبدیل به مشکلی بزرگ شد. جنر بعد از اولین آزمایش واکسیناسیون، دو سال نتوانست تحقیق بیشتری انجام بدهد. بیماری در آن منطقه ناپدید شده بود.
 تلاش‌های اولیه جنر بر اساس انتقال ویروس از یک فرد به‌ فرد دیگر بود. هر مبتلای جدید به آبله، منبع تأمین چرک برای واکسیناسیون نفر دیگر می‌شد. در آن زمان هیچ روش خالص‌سازی وجود نداشت و از یخچال‌هایی که در آنها ویال‌های آماده تزریق ردیف باشند خبری نبود.
 روش کمی پیچیده‌تر، خیساندن گلوله‌های نخ در مایع عفونی و بعد خشک کردن آن بود. این لیقه را می‌شد به اقصی نقاط دنیا فرستاد. در سال ۱۸۰۰ جنر ریسمان‌های آغشته به چرک آبله را به نیوفاندلند کانادا فرستاد، تقریبا ۳۶۰۰ کیلومتر دورتر. این لیقه‌ها به واکسیناسیون صدها نفر کمک کرد.
 بااین‌همه، این روش‌ها مطمئن نبودند. اگر مشکلی در رساندن واکسن‌ ایجاد می‌شد، باید تمام فرآیند را از اول شروع می‌کردند یعنی باید اول گاو مبتلا به آبله پیدا می‌کردند.
 یک ‌راه حل گسترده کردن دایره حیواناتی بود که از آنها استفاده می‌شد. اسب‌ واضح‌ترین گزینه بود و بعد از مدتی معلوم شد ویروس آبله‌ای که از اسب گرفته می‌شود بخوبی ویروسی که از گاو گرفته شده کارایی دارد. نتیجه بقدری خوب بود که تا سال ۱۸۱۷ جنر کاملاً «ساخت واکسن از گاو» را رها کرد و به «گرفتن واکسن از اسب» روی آورد. اینجا بود که چرخه و مناسبات توزیع واکسن- به‌علاوه انواع دیگر واکسن که از اسب گرفته می‌شدند- تأثیر خود را بیش از پیش نشان دادند.
 در سال ۱۸۱۷ جنر یک محموله مایع لنفاوی عفونی را به اداره ملی واکسن در لندن فرستاد. این مایع که از کسانی گرفته شده بود که با آبله اسبی واکسینه شده بودند، از آن مرکز بین پزشکان توزیع می‌شد.. البته دیگر از نخ آغشته به چرک استفاده نمی‌شد و مایع عفونی را در لوله‌هایی کوچک از جنس طلا جابجا می‌کردند. آیا در همان زمان بود که واکسن با منشا اسب کم‌کم جای واکسن گاوی را گرفت؟ یا ویروس آبله گاوی از همان اول ویروس اسب بود؟
 بااینکه بیش از دو قرن از اولین واکسیناسیون آبله گذشته است، هنوز بقایای ویروس‌های قدیمی که در واکسن استفاده‌ شدند، در گوشه و کنار موزه‌ها و مجموعه‌های مختلف جهان وجود دارند، بیشتر بشکل کبره زخم یا مایع لنفاوی عفونی در کیت‌های واکسیناسیون.
 در سال ۲۰۱۷، دانشمندان از کشورهای مختلف با هدایت خوزه اسپارزا به یکی از این کیت‌های واکسن دست پیدا کردند که در سال ۱۹۰۲ در فیلادلفیا تولید شده بود.
 ژنوم (ماده ژنتیکی) ویروس‌های اورتوپاکس بسیار بزرگی است با دو رشته دی‌ان‌ای. دانشمندان از روی کیت واکسیناسیونی که پیداکرده بودند، ژنوم این ویروس قدیمی را تقریباً کامل بازسازی کردند.
 خوزه اسپارزا می‌گوید: «این واکسن‌ها بیش از ۱۰۰ سال در دمای اتاق نگهداری شده بودند» اما روش‌های بسیار پیشرفته امروزی این امکان را فراهم کرد که ماده ژنتیکی آسیب‌دیده در این نمونه‌ قدیمی را بازسازی و توالی ژنتیکی آن‌ را تعیین کنند.
 آنچه این دانشمندان یافتند، این فرضیه را تایید می‌کند که در منشا حیوانی ویروس آبله اشتباه شده، آنها هیچ ردی از آبله گاوی در نمونه‌ای که آزمایش کردند نیافتند اما به ‌جایش شباهت زیادی به ویروس آبله اسب دیدند که در ماه مه سال ۱۹۷۶ در مغولستان پیداشده بود: «این تنها توالی ژنتیکی است که از آبله اسب ‌داریم. فقط همین یکی راداریم» اما همین یکی «بسیار به آنچه در واکسن قدیمی بود شبیه است.»
 از آن به بعد، این دانشمندان توالی ژنتیکی ویروس‌های واکسن‌های قدیمی دیگری را تعیین کرده‌اند. خوزه اسپارزا می‌گوید: «در بین ۳۱ نمونه‌ای که آزمایش کردیم، هیچ‌کدام حاوی آبله گاوی نبوده‌اند.» تحقیقاتی که گروه دیگری از دانشمندان انجام دادند هم به نتیجه مشابهی رسیده است.
 نکته دیگر اینکه ویروس واکسن‌های قدیمی -واکسن‌هایی که از اواسط تا اواخر قرن نوزدهم در فیلادلفیا تولید شدند- شباهت زیادی به ویروسی داشت به نام کانتاگلو که در برزیل در احشام دوره‌ای شیوع پیدا می‌کند. این هم آبله گاوی نیست. فرضیه این است که این ویروس خیلی سال پیش از یک واکسن آبله به طبیعت منتقل ‌شده است.
 به ‌این ‌ترتیب به نظر می‌رسد بیشتر واکسن‌های قرن نوزدهم و اوایل قرن بیستم در واقع از آبله اسب درست ‌شده بوده‌اند، یا هیچ‌وقت از آبله گاوی استفاده‌ نشده یا اینکه بسرعت با ویروس هم‌خانواده‌اش در اسب جابه‌جا شده است.
 اما هنوز تمام معما حل نشده، به قول خوزه اسپارزا «هنوز معمایی باقی‌مانده که حل نکرده‌ایم.»
 تیم او بتازگی شواهدی پیدا کرده‌اند -البته هنوز منتشر نکرده‌اند- که نشان می‌دهند تغییری بنیادی در تولید واکسن‌های آبله از حدود ۱۹۳۰ ایجاد شد و «در حال حاضر مشغول بررسی این مدارک هستیم.»
 وقتی تیم خوزه اسپارزا واکسن‌های آبله اخیرتر را تعیین توالی کردند دریافتند که در حول و حوش آن سال یک دگردیسی اساسی در واکسن‌های آبله رخ داده است، یعنی بیشتر آنها بر اساس همان ویروس اسرارآمیزی تولید شده‌اند که واکسن‌های امروزی هم از روی آن ساخته می‌شوند. خوزه اسپارزا می‌گوید اصل ژنتیکی «ویروس آبله اسب که تا ۱۹۳۰ برای تولید واکسن استفاده می شد به ویروسی که امروزه واکسینیا می‌نامیم تغییر کرده است. این ویروس از خانواده اورتوپاکس است که منشا آن را نمی‌شناسیم اما قطعاً آبله گاوی نیست.»
 چطور این ویروس جایگزین ویروس واکسن‌های قدیمی شده است؟ ممکن است از چه درست ‌شده باشد؟ آیا ممکن است هنوز در طبیعت وجود داشته باشد؟
 به نظر خوزه اسپارزا این تغییر ناگهانی از یک نوع ویروس آبله به نوعی دیگر احتمالا به نحوه توزیع واکسن‌ ربط دارد: «در صدسال اول، واکسیناسیون انتقال ویروس از بازوی یک انسان به بازوی فردی دیگر بود. در ۱۸۶۰ دانشمندان ایتالیا و فرانسه واکسن حیوانی را عرضه کردند. آنها فهمیدند به‌ جای منتقل کردن ویروس از انسانی به انسان دیگر، می‌توانند ویروس را وارد بدن گاو کنند و آنجا نگهداری کنند. بتدریج این روش تولید انبوه واکسن به استفاده از حیوانات دیگر مانند گوسفند، اسب و الاغ رسید.
 از یک زمانی به بعد، از ویروسی با منشا حیوانی ناشناخته برای تولید واکسن آبله استفاده شده است. هیچ مدرکی در دست نیست که چه کسی، در چه زمانی، چرا و چگونه این کار را کرده، شاید هم کاملاً تصادفی بوده، مثلا در یک مزرعه واکسن‌سازی، سرم اسب یا گاوی را که فکر می‌کردند مبتلا به آبله است برای ساخت واکسن جمع می‌کردند در حالیکه حیوان نه به آبله بلکه به یک ویروس ناشناخته مبتلا بوده است. اما چون این واکسن کارایی داشت ‌کسی متوجه این تفاوت نشد.
 کمی بعد از ۱۹۳۰ این ویروس رایج‌ترین ویروس برای تولید واکسن آبله شد و در نیمه قرن بیستم صدها نسخه مختلف آن در دنیا استفاده می‌شد. سازمان بهداشت جهانی در سال ۱۹۶۶ برنامه ریشه‌کنی جهانی آبله را اعلام و شش واکسن را برای این منظور انتخاب کرد. از آن زمان دهه به دهه این ویروس ناشناخته غالب‌تر شده است.
 اما چطور تا به‌ حال کسی نتوانسته ویروس واکسینیا را در منبع طبیعی‌اش پیدا کند؟
 با شیوع آبله میمون ممکن است به نظر برسد ویروس‌های آبله هنوز در رشد و گسترش‌اند اما خیلی از آنها مدت‌هاست که در معرض نابودی‌اند و آبله انسانی در بین آنها تنها نیست.
 باور کنونی این است که آبله اسب مرتب در بخش‌هایی از اروپا شیوع پیدا می‌کرده و حتی شاید رایج هم بوده است اما تا سال ۱۹۷۶ که اسب‌های وحشی با ضایعات پوستی و تب در مغولستان بیمار ‌شدند در حیات وحش دیده نشده بود. شاید مراقبت بهتر از حیوانات و بهتر شدن روش‌های تشخیص، ویروس را به انقراض کشانده است.
 خوزه اسپارزا می‌گوید «آبله اسب در اوایل قرن بیستم تقریباً در اروپا از بین رفت» و شاید ویروس ناشناخته‌ای که واکسن‌های امروزی از آن ساخته می‌شوند هم دچار چنین سرنوشتی شده باشد: «ما درباره این فرضیه ایده‌پردازی کرده‌ایم.»
 با این‌ وجود او ابراز تأسف می‌کند که هنوز تحقیق‌ مفصل و کافی‌ انجام ‌نشده است. وقتی ویروس آبله ریشه‌کن شد، تمایل برای مطالعه ‌هم‌خانواده‌هایش از بین رفت و امروز گروه‌های کمی برای شناسایی ویروس‌های جدید آبله تحقیق می‌کنند از جمله درباره ویروسی که نیای ویروس واکسینا باشد.
 خوزه اسپارزا با خنده می‌گوید: «شاید شیوع آبله میمون باعث شود گروه‌های علمی دوباره به تحقیق درباره ویروس آبله تمایل پیدا کنند.»
 واقعیت این است که این روزها کاربرد این ویروس ناشناخته بیشتر از هر زمان دیگری است. آبله میمون، فامیل نزدیک آبله انسان که اولین بار در سال ۱۹۷۰ کشف شد، تا همین اواخر اکثرا محدود یا مرتبط به آفریقا بود، معمولاً در مناطق حاره‌ای این قاره یافت می‌شد و اغلب جوندگان و پستانداران و میمون‌ها را مبتلا می‌کرد.
 آلوده شدن به آبله میمون مشکل‌تر از آبله انسان است و معمولاً با تماس بسیار نزدیک با ترشحات بدن یا اشیا آلوده مانند رختخواب ایجاد می‌شود. برخلاف آبله انسان، آبله میمون بندرت منجر به مرگ می‌شود اما اخیراً موارد شدیدتری گزارش ‌شده که شبیه عفونت‌های آمیزشی است. این بیماری معمولاً تب‌دار است با عوارض پوستی تاول مانند که ممکن است حاوی چرک و بسیار دردناک باشند.
 تقریبا سه ماه پیش (مه ۲۰۲۲) این ویروس گسترش بی‌سابقه‌ای در دنیا پیدا کرد. برای کند کردن شیوع، بسیاری از کشورها میلیون‌ها دوز از دو نوع واکسن آبله را سفارش دادند، هر دو واکسن مستقیما از همان ویروس ناشناخته مشتق شده‌اند که از دهه ۱۹۳۰ واکسن‌های آبله بر اساسش ساخته ‌شده‌اند.
 یکی از این واکسن‌ها ایموانکس است که شرکت بیوتکنولوژی «باوارین نوردیک» تولید می‌کند که دفتر مرکزی آن در دانمارک است. این واکسن جدید نسخه کم‌ضررتر واکسن قدیمی آبله است که در دهه ۱۹۶۰ اتفاقی تولید شد، وقتی دانشمندی متوجه شد سویه «ترکیه‌ای» ویروس واکسینیا که سال‌ها بود در نطفه تخم‌مرغ کشت می‌داد، دچار جهش شده است.
 ویروس واکسینیای آنکارای اصلاح‌شده (ام وی‌ای) که بعدها به واکسن ایموانکس تبدیل شد، آنقدر تغییر کرده که با اینکه هنوز می‌تواند در نطفه تخم‌مرغ خود را تکثیر کند اما نمی‌تواند این کار را در بدن انسان انجام دهد. متخصصان بلافاصله شدند که این تغییرات این سویه ویروس را برای ایمن‌سازی کم‌خطرتر می‌کند. نسخه قدیمی این واکسن بین سال‌های ۱۹۸۰ تا ۲۰۱۸ جان ۱۵۰ تا ۲۰۰ میلیون انسان را نجات داد اما در موارد بسیار نادری، باعث عفونت‌ کل بدن ‌شده بود. نسخه جدید بمراتب کم‌خطرتر است.
 استفاده از ام وی‌ای اوایل گسترده نبود چون در دهه ۱۹۶۰ هنوز معلوم نبود این واکسن کارایی دارد یا نه، به همین دلیل بیشتر برای کسانی استفاده می‌شد که سیستم ایمنی ضعیف‌تری داشتند تا کمی مقاومت‌شان بالا برود. اما آزمایش آن روی حیوانات و همین‌طور نیروهای نظامی نشان داد که این ویروس کارایی خوبی دارد و به همین دلیل امروز تقاضا برای آن زیاد است.
 ای‌سی‌ای‌ام ۲۰۰۰ واکسن دیگر آبله است که مطلوبیت کمتری دارد. این واکسن در اوایل دهه ۲۰۰۰ تولید شد تا جایگزین واکسینیا شود که برای ساخت واکسن استفاده می‌شد. کشورهای زیادی از جمله ایالات‌متحده آمریکا و بریتانیا مقادیر زیادی از این واکسن را برای موارد اضطراری، مثلا حمله تروریستی با ویروس آبله، خریده‌اند.
 بر اساس گزارش‌های اخیر، از این واکسن برای مقابله با آبله میمون هم استفاده ‌شده اما هنوز مجوزش را دریافت نکرده است. این واکسن برای اکثر مردم بی‌ضرر است اما کاملا بی‌خطر هم نیست، مثلاً می‌تواند در بدن انسان از خود نسخه‌برداری کند و تکثیر شود و به همین دلیل برای افرادی که سیستم ایمنی‌شان ضعیف است مناسب نیست.
 دولت آمریکا تا تقریبا یک ماه پیش حدود ۷ میلیون دوز از این دو واکسن‌ آبله را خرید که سال آینده تحویل بگیرد. این‌گونه خریدها باعث کمبود این واکسن شده است. طنز تلخ قضیه این است که شیوع آبله میمون ممکن است به این دلیل باشد که واکسیناسیون آبله را قطع کردیم.
 خوزه اسپارزا می‌گوید: «آنچه درباره آبله میمون شاهد هستیم بسیار جالب است. در سال ۱۹۸۰ اعلام شد آبله انسانی کاملا ریشه کن شده است. از آن زمان واکسیناسیون آبله در بیشتر کشورها متوقف شد، مصونیت جمعیت به اورتوپاکس‌ها بتدریج کم شد و شاید به همین دلیل شاهد گسترش آبله میمون در دنیا هستیم.»
 بقیه ویروس‌های آبله هم ممکن است از چنین فرصت‌هایی استفاده کنند. ابتلا به آبله گاوی با ویروس طبیعی امروزه بسیار بندرت در احشام دیده می‌شود اما در جوندگان در تمام دنیا، بومی (آندمیک) است. نکته دیگر اینکه از زمان توقف واکسیناسیون آبله در اوایل ۱۹۷۰، ابتلای کودکان بیشتر و بیشتر گزارش ‌شده است.
 این روزها ابتلای انسان به آبله گاوی به‌ احتمال‌ زیاد به دلیل تماس با موش‌ یا گربه‌هایی است که ویروس را از جوندگان وحشی گرفته‌اند. در یک مورد بسیار نادر این بیماری از فیل سیرک به فردی سرایت کرده بود. آبله گاوی در بیشتر موارد خفیف است هر چند ممکن است در صورت و دست‌ تاول‌ چرکی ایجاد کند اما برخلاف آبله میمون از فرد به ‌فرد منتقل نمی‌شود.
 با این وجود موارد منجر به مرگ هم بوده که مثل ان هم مثل آبله میمون به توقف واکسیناسیون آبله ربط داده شده است. بعضی از کارشناسان حتی تا آنجا پیش‌ رفته‌اند که می‌گویند آبله گاوی خطر بعدی برای سلامت بشر است.
 از این رو، تقاضا برای واکسینیا بسیار بالا است.
 آیا انسان هیچ‌وقت می‌تواند منشأ این ویروس آبله نجات‌بخش را پیدا کند؟ خوزه اسپارزا با اینکه خوش‌بین نیست و می‌گوید «سوال‌های ما در حال حاضر بیشتر از جواب‌هایی است که پیدا کرده‌ایم»، اضافه می‌کند که او و همکارانش پیشرفت‌هایی کرده‌اند و در ماه‌های آینده اطلاعات و جزئیات بسیار هیجان‌انگیزی را منتشر خواهند کرد.
 بدون واکسن آبله، از هر چه که درست ‌شده باشد، دنیا قطعا جای دیگری می‌بود و شاید هنوز در حال مبارزه با طاعون.
 آبله هزاران سال بسیاری را کشت و چهره بسیاری را از ریخت انداخت. ما حالا هم مانند اوایل قرن نوزدهم، خطرهایی واقعی پیش رویمان است نه مثلا خطر شبیه شدن به گاو. نباید از ایمن‌سازی غفلت کنیم.
 خبرهای بیشتر را در کانال تلگرام بی‌‌بی‌سی فارسی دنبال کنید
"
454,دانش,موافقت سنای آمریکا با لایحه ۳۶۹ میلیارد دلاری برای مقابله با تغییرات اقلیمی,تغییرات اقلیمی |  علمی |  جو بایدن | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 سنای آمریکا با لایحه ۳۶۹ میلیارد دلاری برای مقابله با تغییرات اقلیمی موافقت کرده است. این بزرگترین سرمایه‌گذاری در تاریخ این کشور به شمار می‌رود.
 گفته می‌شود که با این اقدام آمریکا، انتشار کربن خود را تا سال ٢٠٣٠ میلادی تا حدود ٤٠ درصد کاهش خواهد داد و بعضی خانواده‌های آمریکایی تا حدود ٧٥٠٠ دلار در قالب «تخفیف مالیاتی» برای خرید خودروهای برقی و ٤ هزار دلار برای خودروهای فرسوده خود دریافت خواهند کرد.
 این لایحه که یکی ازمحورهای اصلی دستور کار جو بایدن، رئیس جمهوری آمریکا بود حالا به مجلس نمایندگان این کشور که اکثریت آن را اعضای حزب دموکرات تشکیل می‌دهند، ارسال شده است.
 انتظار می‌رود این لایحه پیش از امضای جو بایدن و تبدیل شدن به قانون، در هفته جاری به تائید مجلس نمایندگان برسد.
 حدود ٣ ماه به انتخابات میان دوره‌ای آمریکا باقی مانده و نهایی شدن این لایحه امتیاز بزرگی برای حزب دموکرات در این کشور محسوب می‌شود.
 در سال‌های گذشته، آمریکا شاهد آتش‌سوزی‌های گسترده و سیل‌های مهیب بوده است؛ تغییرات اقلیمی به هوای خشک و گرم دامن می‌زد که این خطر آتش‌سوزی را افزایش خواهد داد. دمای متوسط جهان از زمان انقلاب صنعتی در جهان حدود ۱/۱ درجه سانتیگراد افزایش یافته و گرم شدن تدریجی زمین تا زمانی که کشورها اقدام به کاهش انتشار کربن نکنند، ادامه خواهد یافت.
 لایحه اخیر شادی را به اردوی دموکرات‌های آمریکا آورد. این محصول ۱۸ ماه تلاش آنها بود.
 این لایحه بخشی از بسته بزرگتر ۷۰۰ میلیارد دلاری است که کاخ سفید می‌گوید با اجرای آن، این هزینه بازخواهد گشت؛ بسته اصلی (۷۰۰ میلیارد دلاری) همچنین شامل افزایش مالیات کسب و کارها و کاهش تعرفه خدمات درمانی در این کشور است.
 برای ماه‌ها دموکرات‌های آمریکا در این باره با یکدیگر مشغول بحث و گفتگو بودند تا بتوانند موافقت ٥٠ سناتور این حزب و همچنین کامالا هریس، معاون رئیس جمهوری این کشور را جلب کنند.
 بعضی از جمهوری‌خواهان گفته‌اند تلاش خواهند کرد مانع پیشرفت این لایحه که ۶۴ میلیارد دلار آن به خدمات درمانی مربوط است، شوند یا آن را به کلی متوقف کنند.
 دو روز پیش(شنبه ۶ اوت) کنگره آمریکا نسخه اصلاح شده‌ای از این لایحه را به بحث گذاشت؛ بعضی از سناتورهای آمریکایی نگران بوده‌اند که لایحه اصلی ممکن است به تشدید تورم منجر شود.
 اقدامات صنعتی در این لایحه شامل تخفیف‌های مالیاتی برای توسعه استفاده از انرژی‌های پاک است؛ برنامه ۲۷ میلیارد دلاری برای تسریع فن‌آوری‌های استفاده از انرژی‌های پاک قرار است در این زمینه به یاری این نوع انرژی‌ها بیاید.
 همچنین حدود ۶۰ میلیارد لار به کمک جوامعی خواهد آمد که بیشتر از سایرین از آلودگی ناشی از سوخت، آسیب دیده‌اند.
 جو بایدن، رئیس جمهوری آمریکا این لایحه را «تاریخی» خوانده و وعده داده که ایالات متحده را در زمینه مقابله با تغییرات اقلیمی به صحنه بین‌المللی باز خواهد گرداند.
 او در ماه آوریل وعده داده بود که تا سال ٢٠٣٠ میلادی تا ۵۰ درصد از انتشار گازهای گلخانه‌ای بکاهد.
 آقای بایدن همچنین ماه پیش وعده داده بود که حدود ۲ میلیارد و دویست میلیون دلار برای زیرساخت‌هایی که بتوانند در برابر شرایط آب و هوایی غیرطبیعی و بلایای طبیعی، مقاومت کنند، هزینه کند.
 این لایحه تمامی آن چیزی نبود که جو بایدن زمانی که به ریاست جمهوری رسید وعده آن را داده بود؛ اما در صورت تائید نهایی بلندپروازانه‌ترین اقدامی خواهد بود که آمریکا برای متوقف کردن گرمایش زمین انجام می‌دهد.
 و تاثیرات غیرمستقیم آن حتی پیامدهای بیشتری هم می‌تواند دربر داشته باشد.
 سناتور جان کری، نماینده ویژه ریاست جمهوری آمریکا در امور اقلیمی تلاش‌های خستگی‌ناپذیری در متقاعد کردن کشورهای دیگر درباره تغییرات اقلیمی داشته است؛اما ایالات متحده با شکاف اعتباری مواجه شد.
 آقای کری در این باره مثالی زده و گفته:«از صندلی یک میکده نمی‌تواند درباره منع مصرف الکل موعظه کرد»
 منظور او این است که آمریکا نمی‌تواند از کشورهایی نظیر چین، هند و برزیل بخواهد تا انتشار کربن را متوقف کنند، تا زمانی که خود این کشور دست در این باره اقدام کند.
 این درخواست بسیار بزرگیست آنهم در زمانی که روابط این کشور با چین تیره است.
 پس از سفر اخیر نانسی پلوسی به تایوان، پکن اعلام کرد همکاری خود با آمریکا در زمینه تغییرات اقلیمی را متوقف می‌کند.
 اما با الگوبرداری از آمریکا، امید آن می‌رود که تلاش‌های بین‌المللی برای مبارزه با تغییرات اقلیمی حیات مجددی بگیرد.
"
455,دانش,احیای بخش بزرگی از تپه‌های مرجانی استرالیا,طبیعت |  علمی |  حفظ منابع طبیعی | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 بررسی‌ها نشان می‌دهد که تپه‌های مرجانی دیواره بزرگ دریایی استرالیا که در اثر طوفان و رنگ‌باختگی نابود شده بود تا حدود زیادی احیا شده‌اند.
 براساس این مطالعه بخش‌های شمالی و مرکزی این رشته اکنون دارای بیشترین مرجان‌ از زمان شروع نظارت بر آنها در ۳۶ سال پیش است.
 اما پوشش مرجانی بخش جنوبی این دیواره کاهش یافته است.
 مقام‌ها گفتند مرجان‌هایی که پدیدار شده‌اند بسیار آسیب‌پذیرند و در نتیجه ممکن است در اثر تغییر اقلیم و سایر تهدیدها به سرعت از بین بروند.
 موسسه علوم دریایی استرالیا هر سال سلامت آبسنگ‌های مرجانی را بررسی می‌کند. این بررسی از هوا و همچنین مستقیما در دریا با کمک غواصان انجام می‌شود.
 بعد از آنکه چهارمین رویداد بزرگ رنگ‌باختگی در ماه مارس تایید شد، موسسه علوم دریایی استرالیا نگرانی‌های زیادی در آستانه مطالعه امسال داشت.
 پال هاردیستی مدیر این موسسه گفت: «ما طی ۳۶ ساله نظارت بر وضعیت دیواره بزرگ مرجانی هرگز شاهد رنگ‌باختگی‌هایی به فواصل اینقدر اندک نبودیم.»
 رنگ‌باختگی زمانی اتفاق می‌افتد که مرجان‌ها در اثر دمای بالا، جلبک‌هایی که در داخل آنها زیست می‌کنند و به آنها رنگ و زندگی می‌دهند را دفع می‌کنند.
 تا پیش از سال ۲۰۱۶ فقط دو رویداد بزرگ رنگ‌باختگی از این نوع ثبت شده بود.
 رنگ‌باختگی امسال اولین موردی بود که در جریان «لا نینیا» روی می‌داد، پدیده‌ای آب‌وهوایی که معمولا با خنک‌تر شدن آب همراه است.
 دکتر هاردیستی می‌گوید نتایج تازه نشان می‌دهد که اگر شرایط اجازه دهد مرجان‌ها می‌توانند احیا شوند اما «اختلالات حاد و شدید» فراوان‌تر و طولانی‌تر شده اند.
 تپه‌های مرجانی همچنین در اثر حمله نوعی ستاره دریایی که مرجان می‌خورد و چرخندهای استوایی آسیب می‌بینند.
 دکتر مایک اِمسلی از موسسه علوم دریایی استرالیا گفت که بخش اعظم مرجان‌های تازه رشد کرده در معرض تهدید هستند.
 او گفت: «این یعنی اختلال‌های آینده می‌تواند احیای مشاهده شده را در مدتی کوتاه وارونه کند.»
 دیواره بزرگ مرجانی استرالیا در سال ۱۹۸۱ به عنوان یک محوطه میراث جهانی شناسایی شد.
 این دیواره به طول ۲۳۰۰ کیلومتر به موازات سواحل شمال شرقی استرالیا، یکی از پرتنوع ترین اکوسیستم‌های جهان است.
 «سازمان پارک دریایی دیواره بزرگ مرجانی» که این محیط را مدیریت می‌کند می‌گوید که چشم انداز حفظ این زیستگاه فوق‌العاده به دلیل تغییر اقلیم «خیلی بد» است.
 یونسکو – نهاد علمی و فرهنگی سازمان ملل – می‌گوید که برای حفاظت از این زیستگاه به اندازه کافی تلاش نمی‌شود.
"
456,دانش,آلودگی محیط زیست؛ «مواد شیمیایی دیرپا» در آب باران از سطح ایمنی «فراتر» رفته است,تغییرات اقلیمی |  محیط زیست |  علمی | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 مَت مَک‌گارِث، خبرنگار محیط زیست، بی‌بی‌سی
 یک پژوهش جدید نشان می‌دهد که آب باران در اکثر نقاط روی زمین حاوی سطوحی از مواد شیمیایی است که «بسیار فراتر» از سطح ایمنی است.
 این مواد مصنوعی «پی‌اِف‌اِی‌اِس»، مخفف مواد «پلی‌فلوئوروآلکیل و پرفلوئوروآلکیل» نام دارند، که در تابه‌های نچسب، فوم اطفای حریق، و لباس‌های ضدآب استفاده می‌شوند.
 این مواد مصنوعی که به نام «مواد شیمیایی دیرپا» شناخته می‌شوند، سال‌ها در محیط زیست باقی می‌مانند.
 اکنون رواج و گسترش این مواد به حدی است که دانشمندان می‌گویند هیچ مکان امنی در روی زمین برای اجتناب از آنها وجود ندارد.
 پژوهشگران دانشگاه استکهلم می‌گویند که «بسیار حیاتی» است که استفاده از این مواد به سرعت تحت نظارت و محدودیت قرار گیرد.
 دانشمندان نگرانند که مواد «پی‌اِف‌اِی‌اِس» احتمالا خطراتی برای سلامتی، ازجمله بروز سرطان داشته باشد؛ اگرچه تحقیقات در این مورد تاکنون نتایج قطعی نداشته است.
 نگرانی‌های فزاینده‌ای از گسترش این مواد شیمیایی پایا در سال‌های اخیر وجود دارد.
 حدود ۴۵۰۰ نوع از این مواد که ترکیبات فلوئور هستند، وجود دارند و تقریبا در هر مکانی روی زمین در صدها محصول روزمره یافت می‌شوند، ازجمله بسته‌بندی مواد غذایی، ظروف نچسب، سازوبرگ مرتبط با باران، چسب‌ها، کاغذ، و رنگ‌ها.
 نگرانی‌های ایمنی درمورد وجود این مواد پایدار و پردوام در آب آشامیدنی هم مطرح شده است.
 در اوایل سال جاری، تحقیقات بی‌بی‌سی نشان داد که مواد پی‌اِف‌اِی‌اِس در نمونه‌های آب در انگلستان در سطوحی فراتر از سطح ایمنی اروپا بوده، اگرچه از سطح فعلی در انگلستان و ولز فراتر نرفته است.
 این پژوهش جدید که به بررسی چهار ماده شیمیایی خاص در این گروه می‌پردازد، نشان می‌دهد که سطح یکی از مواد شیمیایی پی‌اِف‌اِی‌اِس در آب باران در سراسر جهان اغلب «بسیار فراتر از» سطح توصیه‌ای آب آشامیدنی در ایالات متحده آمریکا است.
 شواهد حاکی از آن است که خاک هم در سراسر جهان به طور مشابهی آلوده است.
 مولفان این پژوهش، براساس یافته‌هایشان، به این نتیجه رسیده‌اند که این آلودگی دیگر هیچ حد و مرزی در سراسر سیاره زمین نمی‌شناسد؛ به این معنی که هیچ مکان ایمنی روی زمین برای اجتناب از این مواد وجود ندارد.
 پروفسور ایان کازینز، مولف اصلی این پژوهش در دانشگاه استکهلم، می‌گوید: «استدلال ما اینجا این است که ما دیگر از محدوده عملیاتی ایمن خارج شده‌ایم، چرا که اکنون این مواد شیمیایی را در همه جا داریم، و توصیه‌های ایمنی موجود دیگر دست‌یافتنی نیست.»
 او توضیح می‌دهد: «من نمی‌گویم که همه ما از تاثیر این آلودگی می‌میریم. اما ما اکنون در وضعیتی هستیم که در هیچ جای کره زمین نمی‌توانید زندگی کنید و مطمئن باشید که محیط زیست آنجا مصون از این مواد شیمیایی است.»
 در حالی که بدون شک این موضوع باعث نگرانی است، اما تبصره‌هایی هم وجود دارد.
 بسیاری از این سطوح ایمنی موجود توصیه‌ای هستند، به این معنی که از نظر قانونی قابل اجرا نیستند.
 این در حالی است که دانشمندان دیگر معتقدند که اقدام عملی برای محدود کردن این مواد شیمیایی باید زمانی صورت گیرد که خطرات سلامتی آنها به وضوح ثابت شود.
 پژوهش‌های زیادی درمورد خطرات سلامتی ناشی از مواد پی‌اِف‌اِی‌اِس انجام گرفته است؛ دانشمندان می‌گویند قرار گرفتن در معرض سطوح بالای این مواد ممکن است با افزایش خطر ابتلا به بعضی سرطان‌ها، مشکلات باروری، و تاخیر رشد در کودکان مرتبط باشد.
 با این حال، چنین ارتباط علت و معلولی ثابت نشده است؛ مطالعات دیگر هم هیچ ارتباطی بین مواد شیمیایی پایا و بیماری پیدا نکرده‌اند.
 اما برای کسانی که سال‌ها روی مواد پی‌اِف‌اِی‌اِس مطالعه کرده‌اند، شواهد موجود در مقاله پژوهشی جدید بر نیاز به یک رویکرد احتیاطی تاکید می‌کند.
 پروفسور کریسپین هالسال، از دانشگاه لنکستر بریتانیا، می‌گوید: «هم‌اکنون میزان این مواد در باران از معیارهای کیفیت محیطی بالاتر است. به این معنی که با گذشت زمان، آمار تاثیر قابل‌توجه این مواد شیمیایی بر سلامت انسان را خواهیم داشت.»
 پروفسور هالسال که خودش درگیر پژوهش دانشگاه استکهلم نبوده است، اضافه می‌کند: «و اثر این افزایش مواد شیمیایی چگونه خود را نشان خواهد داد؟ من مطمئن نیستم، اما با گذشت زمان مشخص می‌شود؛ چرا که ما از سطح غلظتی که به سلامت ما آسیب بزند، فراتر خواهیم رفت، و وجود آنها در آب آشامیدنی انسان را در معرض آن قرار می‌دهد.»
 حذف مواد شیمیایی مدنظر این پژوهش از آب آشامیدنی در تصفیه‌خانه‌ها امکانپذیر است، ولی پرهزینه.
 اما به گفته مولفان این پژوهش، رسیدن به سطح پایین‌تر از سطح توصیه‌‌ای ایالات متحده بسیار چالش‌برانگیز است.
 در حالی که دانشمندان در ۲۰ سال گذشته دانش بیشتری درمورد مواد پی‌اِف‌اِی‌اِس کسب کرده‌اند، ولی سطح توصیه‌های ایمنی به طور مداوم پایین‌تر آمده است.
 این مسئله برای سطح مواد شیمیایی در خاک هم اتفاق افتاده است و این هم مشکلاتی را ایجاد می‌کند.
 در سال ۲۰۱۸ در هلند، وزارت زیرساخت این کشور محدودیت‌های جدیدی را برای غلظت مواد پی‌اِف‌اِی‌اِس در خاک و مواد لایروبی تعیین کرد.
 اما این امر باعث شد تا ۷۰ درصد از پروژه‌های ساختمانی که شامل جابجایی خاک یا استفاده از مصالح حفاری‌شده بود، متوقف شوند.
 پس از اعتراضات به این وضعیت، دولت دستورالعمل‌ها را کاهش داد.
 براساس پژوهش جدید، این نوع کاهش سطح ایمنی احتمالا درمورد آلودگی آب هم اتفاق می‌افتد.
 پروفسور کازینز می‌گوید: «اگر شما این دستورالعمل‌ها را در همه جا اعمال کنید، دیگر نمی‌توانید جایی بسازید.»
 او می‌گوید: «من فکر می‌کنم که آنها همین کار را با توصیه‌های آب آشامیدنی ایالات متحده آمریکا هم انجام دهند، چرا که اجرای آنها عملی نیست.»
 او توضیح می‌دهد: «این به این دلیل نیست که در ارزیابی ریسک مشکلی وجود دارد. فقط به این دلیل است که شما نمی‌توانید این دستورالعمل‌ها را اعمال کنید. از نقطه نظر اقتصادی، اعمال هر یک از این دستورالعمل‌ها غیرممکن است.»
 مولفان این پژوهش می‌گویند چالش کلیدی با این مواد شیمیایی، دوام و پایداری آنها است، نه سمی بودن آنها.
 در حالی که دو دهه پیش، تولیدکنندگان بعضی از مواد پی‌اِف‌اِی‌اِس مضر را حذف کردند، اما این مواد در آب و هوا و خاک باقی می‌مانند.
 یکی از راه‌های چرخه مواد پی‌اِف‌اِی‌اِس در محیط، به شکل ذرات ریزی است که وارد دریا و جابجا شده‌اند؛ این ذرات به هوا منتقل می‌شوند و سپس به خشکی بازمی‌گردند.
 همان طور که پروفسور هالسال اخیرا در گزارشی نوشته است، عدم توانایی تجزیه مواد پی‌اِف‌اِی‌اِس در محیط، به این معنی است که این مواد هم‌اکنون حتی در مناطق دورافتاده قطب جنوب هم یافت می‌شوند.
 در حالی که اقداماتی در اروپا برای محدود کردن استفاده از این مواد شیمیایی و یافتن جایگزین‌های خوش‌خیم‌تر صورت می‌گیرد، این امیدواری هم هست که صنایع به سرعت استفاده از مواد پی‌اِف‌اِی‌اِس را کنار بگذارند.
 پروفسور کازینز می‌گوید: «ما به مواد شیمیایی و مواد پایدار نیاز داریم، ما می‌خواهیم محصولات مورد استفاده‌مان مدت طولانی دوام بیاورند.»
 «و در حالی که صداهای محافظه‌کار در صنایع وجود دارد، بازیگران مترقی هم هستند. از این که می‌بینم که این صنایع مترقی با هم همکاری می‌کنند، بسیار خوشبین هستم.»
"
457,دانش,انگلستان خشک‌ترین ژوئیه از ۱۹۳۵ را پشت سر گذاشت,کنفرانس تغییرات اقلیمی سازمان ملل متحد ۲۰۲۱ |  تغییرات اقلیمی |  علمی | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 به گزارش سازمان هواشناسی بریتانیا، انگلستان خشک‌ترین ماه ژوئیه از ۱۹۳۵ تاکنون را تجربه کرده، به طوری که بخش‌هایی از آن کمترین بارندگی از زمان ثبت رکوردها را داشته‌اند.
 در بخش‌هایی از کشور - جنوب شرقی و جنوب مرکزی انگلستان - ژوئیه خشکترین ماه از سال ۱۸۳۶ بود.
 سطح رودها در بیشتر انگلستان اکنون نسبت به وضع عادی افت کرده، که پیامدهای جدی برای مزارع، طبیعت و حیات وحش دارد.
 شرکت‌های آب هشدار می‌دهند که ممکن است محدودیت‌هایی بر مصرف آب خانوارها اعمال شود.
 بخش‌های جنوب شرقی و جنوب مرکزی انگلستان به طور متوسط شاهد ۵ میلیمتر بارندگی بود. میانگین ماه ژوئیه برای کل انگلستان ۲۳.۱ میلیمتر بود.
 کل بریتانیا - شامل انگلستان، اسکاتلند، ولز و ایرلند شمالی - ۴۶.۳ میلیمتر بارندگی داشت که نوزدمین ژوئیه کم‌باران از ۱۸۳۶ بود.
 استفاده از شلنگ آب از روز ۵ اوت در بخش‌هایی از جنوب انگلستان ممنوع خواهد شد. پر کردن حوض لاستیکی بچه‌ها، آب دادن باغچه با شلنگ و شستن ماشین در همپشر و «آیل آو ویت» ممنوع خواهد شد.
 کشاورزان در مورد تاثیر هوای خشک بر محصولات هشدار می‌دهند. سیب زمینی، چغندر قند و ذرت تحت تاثیر کم‌آبی قرار گرفته و برخی از کشاورزان می‌گویند مجبور شده‌اند زودتر از موعد برداشت را شروع کنند.
 حیات وحش بریتانیا اغلب با شرایط گرم‌تر و خشک‌تر سازگاری ندارد و دانشمندان هشدار می‌دهند که گونه‌هایی شامل زنبورهای درشت و بسیاری از پرندگان به تقلا خواهند افتاد.
 ژانویه هم خشک‌ترین ماه از سال ۱۹۷۶ بود که باعث فشار بر منابع آب شد.
 آب و هوای بسیار خشک ماه پیش به آتش‌سوزی‌های طبیعی در بخش‌های متعدد انگلستان و ولز دامن زد. از علل آن موج گرمای بی‌سابقه‌ای بود که دما را به بیش از ۴۰ درجه رساند.
 اقلیم‌شناسان نتیجه‌گیری کرده‌اند که آن موج شدید گرما بدون تغییر اقلیم «عملا غیرممکن» بود.
 زمین در ۲۰۰ سال گذشته با شروع عصر صنعتی و تزریق دی اکسید کربن به اتمسفر توسط بشر، ۱.۱ درجه سانتیگراد گرمتر شده است.
 دانشمندان می‌گویند اگر برای مقابله با این روند کاری انجام نشود موج‌های گرما و خشکسالی‌ها بیشتر خواهند شد.
 دانشمندان و فعالان محیط زیست هشدار می‌دهند که سرعت پیشرفت در زمینه کاهش گازهای گلخانه ای خیلی کند است.
"
458,دانش,ابزار تازه سرمنشاء میلیون‌ها ستاره راه شیری را بررسی می‌کند,علمی |  ستاره شناسی |  فضا | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 دانشمندان یکی از قوی‌ترین تلسکوپ‌های جهان را به فناوری تازه‌ای مجهز کرده‌اند که چگونگی شکل‌گیری کهکشان ما را با جزئیات فوق العاده آشکار خواهد کرد.
 تلسکوپ ویلیام هرشل (دبلیو اچ تی) در لا پالمای اسپانیا در هر ساعت هزار ستاره را رصد خواهد کرد. هدف بررسی رفتار مجموعا پنج میلیون ستاره در کهکشان ماست.
 یک دستگاه نقشه‌برداری بسیار سریع که به «دبلیو اچ تی» متصل شده ترکیب شیمیایی هر ستاره و سرعت حرکت ستاره را تحلیل و حساب می‌کند.
 این نشان خواهد داد که کهکشان راه شیری در طول میلیاردها سال چگونه شکل گرفت.
 پروفسور گَوین دالتُن از دانشگاه آکسفورد بیش از یک دهه وقت صرف توسعه این ابزار به نام «ویو» (Weave) کرده است.
 او به من گفت از این که این ابزار آماده کار است «در پوست خود نمی‌گنجد.»
 «ویو» در رصدخانه ویلیام هرشل نصب شده که روی کوهی مرتفع در جزیره قناری قرار دارد.
 این دستگاه حاوی ۸۰ هزار قطعه مجزاست و اعجاز مهندسی به حساب می‌آید.
 منجمان در هر تکه از آسمان که رصدخانه به آن خیره می‌شود، موقعیت هزار ستاره را شناسایی می‌کنند. انگشتان چابک و خودکار «ویو» به دقت یک فیبر نوری – یک لوله انتقال نور – را روی یک صفحه که نماینده آن تکه از آسمان است قرار می دهد.
 این فیبرها عملا تلسکوپ‌های ریزی هستند. هر کدام آنها نور یک ستاره را ضبط و به سوی دستگاهی دیگر هدایت می‌کند. این دستگاه سپس نور را به طیف‌های مختلف تجزیه می‌کند. در نتیجه سرمنشاء و سرگذشت ستاره فاش می‌شود.
 همه اینها در یک ساعت انجام می‌شود. درحالی که این فرآیند در جریان است، فیبرهای نوری هزار ستاره بعدی در روی دیگر صفحه جا می‌گیرند. با کامل شدن فرآیند شناسایی هزار ستاره قبلی، صفحه برمی‌گردد تا هزار ستاره بعدی را تحلیل کند.
 کهکشان ما یک ساختمان فشرده مارپیچی با حداکثر ۴۰۰ میلیارد ستاره است. اما در شروع کار شامل مجموعه نسبتا کوچکی از ستارگان بود.
 راه شیری در پی ادغام مکرر با سایر کهکشان‌های کوچک طی میلیاردها سال رشد کرد. در این فرآیند نه فقط ستارگان تازه وارد کهکشان شدند، بلکه زمینه برای تشکیل ستارگان تازه فراهم شد.
 «ویو» می‌تواند سرعت، جهت حرکت، سن و ترکیب هر ستاره را محاسبه کند. در واقع تصویر متحرکی از ستارگان سیار در راه شیری به دست می‌دهد. به گفته پروفسور دالتون با معکوس کردن روند حرکت این ستارگان در طول زمان می‌توان نحوه تشکیل راه شیری را با دقت بی‌سابقه‌ای بازسازی کرد.
 او گفت: «ما قادر خواهیم بود رد کهکشان‌هایی که در طول اعصار جذب راه شیری شده‌اند را بگیریم و ببینیم که هر بار که کهکشانی جذب شده چطور به تشکیل ستارگان تازه دامن زده است.»
 دکتر مارک بالسِلز، که سرپرستی رصدخانه ویلیام هرشل را به عهده دارد، به بی‌بی‌سی گفت که به اعتقاد او «ویو» به تغییری بزرگ در درک ما از نحوه تشکیل کهکشان‌ها منجر خواهد شد.
 «چند دهه است که گفته می‌شود در عصر طلایی نجوم به سر می‌بریم – اما آنچه در انتظار ماست خیلی مهمتر است.»
 «ویو به سوال‌هایی جواب خواهد داد که ستاره‌شناسان چند دهه است سعی دارند آنها را حل کنند. سوالاتی مثل اینکه یک کهکشان بزرگ از چند تکه تشکیل شده و چند کهکشان ادغام شده تا راه شیری به وجود آید.»
 دکتر سیسیلیا فارینا متخصص ابزار در این پروژه می‌گوید که به اعتقاد او «ویو» تاریخ ساز خواهد شد.
 او می‌گوید: «خیلی چیزها کشف خواهیم کرد که انتظارشان را نداشتیم. چون جهان پر از شگفتی است.»
  
"
459,دانش,سناریوهای تغییر اقلیم؛ خطر انقراض بشر باید با جدیت بیشتر بررسی شود,کنفرانس تغییرات اقلیمی سازمان ملل متحد ۲۰۲۱ |  تغییرات اقلیمی |  علمی | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 یک مطالعه تازه می‌گوید که دانشمندان بعضی از سناریوهای فاجعه‌بار تغییر اقلیم، مثل خطر انقراض انسان، که امکان وقوع آنها در آینده وجود دارد را به درستی بررسی نکرده‌اند.
 نویسندگان این مطالعه می‌گویند که ارزیابی پیامدهای گرمایش شدیدتر زمین - سناریویی که در صورت بی‌عملی بشر برای کنترل گازهای گلخانه‌ای امکانش هست - «به طرز خطرناکی مغفول مانده است.»
 آنها استدلال می‌کنند که جامعه جهانی باید خود را برای احتمال بروز این سناریوها - که آن را «پایان کار اقلیمی» می‌خوانند - آماده کند.
 درخواست آنها این است که دانشمندان سازمان ملل درباره خطر تغییرات فاجعه‌بار تحقیق کنند.
 براساس این تحلیل، نزدیکترین تلاش برای درک یا رسیدگی به احتمال بروز فاجعه‌ای بزرگ در زمین در اثر تغییر اقلیم به کتاب‌های علمی مثل «زمین غیرقابل سکونت» محدود می‌شود که محصول تحقیقات عمده علمی نیست.
 در سال‌های اخیر دانشمندان اغلب درباره عواقب گرمایشی به اندازه ۱.۵ تا ۲ درجه سانتیگراد بالاتر از دمای متوسط سال ۱۸۵۰ - یعنی پیش از شروع عصر صنعتی - مطالعه کرده‌اند.
 این مطالعات نشان می‌دهد که حفظ دما در این حدود در قرن جاری باعث فشار شدیدی به اقتصاد جهانی خواهد شد، اما اینها نابودی انسان را پیشبینی نمی‌کند.
 پژوهشگران برای تمرکز بر ۱.۵ تا ۲ درجه گرمایش دلایل خوبی دارند.
 هدف توافق اقلیمی پاریس، که تقریبا همه جهان آن را پذیرفته، حفظ افزایش دما «زیر» ۲ درجه سانتیگراد در قرن جاری و تلاش برای حفظ آن زیر ۱.۵ درجه است.
 بنابراین طبیعی است که دولت‌ها از دانشمندان بخواهند این موضوع را بررسی کنند که این تغییر چه عواقبی خواهد داشت.
 اما مطالعه تازه می‌گوید که نتایج شدیدتر تغییر اقلیم به اندازه کافی مورد توجه قرار نگرفته است.
 دکتر لوک کِمپ نویسنده اصلی این گزارش از دانشگاه کمبریج می‌گوید: «به نظر من بررسی خطرناک‌ترین سناریوها کاری عاقلانه برای ارزیابی آینده است، کاری که ما در هر موقعیت دیگری انجام می‌دهیم، و مسلما در مورد سرنوشت سیاره و گونه‌های زیستی هم باید چنین کنیم.»
 پژوهشگران متوجه شدند که آثار افزایش ۳ درجه‌ای دما با توجه به احتمال بروز چنین حالتی به درستی تخمین زده نشده است.
 این گزارش با استفاده از مدل‌های اقلیمی نشان می‌دهد که در چنین سناریویی، تا سال ۲۰۷۰ دو میلیارد نفر در برخی از شکننده‌ترین نواحی جهان از نظر سیاسی میانگین دمای سالانه ۲۹ درجه را تجربه خواهند کرد.
 چی شو از دانشگاه نانجینگ گفت که «هم اکنون حدود ۳۰ میلیون نفر در صحرای بزرگ آفریقا و سواحل خلیج (مکزیک) دمای متوسط سالانه ۲۹ درجه سانتیگراد را تجربه می‌کنند.»
 این گزارش می‌گوید که مشکل به دمای بالا محدود نمی‌شود، بلکه آثار چندبعدی و دنباله‌دار پدیده‌هایی مثل بحران‌های غذایی و مالی، مناقشه‌ها یا شیوع بیماری‌هاست که به طور بالقوه با خطر بروز فاجعه همراه است.
 به گفته این محققان همچنین باید تمرکز بیشتری بر شناسایی خطوط قرمزی وجود داشته باشد که عبور از آنها به معنی به هم خوردن سیستم‌های تعدیل کننده آب و هوای زمین است. در این موارد افزایش دما به رویداد طبیعی دیگری دامن می‌زند که خود باعث افزایش حتی بیشتر دما می‌شود.
 تصاعد گاز متان در اثر ذوب خاک منجمد شمالی یا مرحله‌ای که در آن جنگل‌ها به جای جذب دی‌اکسیدکربن شروع به دفع آن می‌کنند از این موارد است.
 نویسندگان برای ارزیابی صحیح همه این خطرات، از هیات بینادولتی تغییر اقلیم (آی پی سی سی) می‌خواهند گزارش ویژه‌ای در مورد تغییرات فاجعه‌بار اقلیمی تهیه کنند.
 محققان گفتند که ضروری است مطالعات جدی درباره پیامدهای بروز بدترین سناریوها انجام شود، حتی اگر این سناریوها باعث وحشت مردم شود.
 به گفته آنها این کار به دانشمندان اجازه می‌دهد گزینه‌های اضطراری مثل مهندسی اقلیم را در نظر بگیرند؛ کارهایی مثل تزریق مواد خنک کننده به اتمسفر زمین.
 دکتر کمپ گفت: «درک این سناریوهای تیره اما ممکن، می‌تواند افکار عمومی و دولتها را به حرکت درآورد.»
 «ما در دهه‌های ۱۹۷۰ و ۸۰ شاهد این قضیه بودیم، زمانی که شناسایی خطر زمستان هسته‌ای به تلاشی عمومی و جنبش خلع سلاح اتمی منجر شد.»
 «و من امیدوارم که با یافتن مکانیسم‌های محکم و مشابه در مورد نگرش ما به تغییر اقلیم، شاهد حرکتی مشابهی باشیم.»
 این مطالعه در نشریه «پی ان اِی اس» (مقالات آکادمی ملی علوم) منتشر شده است.
 اِلا همبلی گزارشگر تغییر اقلیم و علوم بی‌بی‌سی به تهیه این گزارش کمک کرده است.
  
"
460,دانش,کارآگاهان در جستجوی آتشفشان‌های زیر آب,علمی | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 در ژانویه ۲۰۲۲، یک انفجار عظیم آتشفشان زیردریا، تونگا در اقیانوس آرام را لرزاند. اما دانشمندان چگونه بفهمند آتشفشان بعدی کجا و کی منفجر می‌شود؟
 در تابستان ۱۸۸۳، یک دهانه در تنگه سوندا که بین جزایر جاوه و سوماترا قرار دارد، بسیار پرتلاطم شد و توده‌های عظیمی از خاکستر و بخار را در آسمان آزاد کرد. بعد از آن در ۲۶ ماه اوت، یک آتشفشان در زیرآب حدود ۲۵ کیلومتر مکعب از آوار و خاکستر پوکه معدنی و گدازه جوشان را به شهرک‌های مجاور پرتاب کرد. این فوران جان ده‌ها هزار نفر را گرفت. کراکاتوآ یکی از مرگبارترین فوران‌های زیر آب در تاریخ است.
 نزدیک به یک قرن و نیم بعد، در ۱۵ ژانویه ۲۰۲۲، یک غول زیرآبی دیگر در سواحل تونگا فعال شد. با این حال، فوران هونگا تونگا-هونگا هاآپای و سونامی ناشی از آن متفاوت بود. آتشفشان‌شناسان توانستند فوران پرآشوب این کوه زیرآبی را به صورت بی‌درنگ (همزمان-با-وقوع) ثبت کنند و نتیج با انتظارات آنها مغایرت داشت.
 بیشتر بخوانید:
 پس از قطع شدن یک کابل ارتباطی زیردریایی در اثر این انفجار، ارتباط این ملت در اقیانوس آرام جنوبی با سایر نقاط دنیا قطع شد. ولی ماهواره‌ها صدها تخلیه الکتریکی رعد و برق که از ابرهای خاکستراین آتشفشان خارج می‌شد را ضبط کردند. این سنسورهای راه دور امواج ضربه‌ای قدرتمندی را ثبت کردند که روزها در سراسر جهان طنین می‌انداخت. ستونی از خاکستر به ارتفاعات بی‌سابقه‌ای صعود می‌کرد و در نواحی خارج از جو زمین باقی می‌ماند. فوران هونگا تونگا برای حدود صد هزار سکنه تونگا یک فاجعه بشردوستانه و یک معما و مورد احتیاطی برای سایر نقاط دنیا به شمار می‌رود. این امر باعث شد دانشمندان در رابطه با ایده‌های خود را درباره خطرات ناشی از آتشفشان‌های زیردریایی بسیاری که در اعماق اقیانوس‌ها در کمین نشسته‌اند، تجدیدنظر کنند. در حال حاضر جستجو برای یافتن این کوه‌های زیر آب برای محافظت از زمین و دریا به صورت یکسان ادامه دارد.
 آتشفشان‌شناسان با استفاده از پیشرفته‌ترین روش‌های تشخیص، امیدوارند بتوانند سیستم‌های هشدار اولیه را بهبود داده، تاثیرات محیطی را تعیین کرده، خطرات ناشی از فوران‌ها را کاهش داده و به بازیابی اکوسیستم کمک کنند. چه کسانی در تلاشند محل پنهان شدن آتشفشان زیرآبی بعدی را پیدا کنند؟ و در کجا به دنبال آن هستند؟
 پیدا کردن آتشفشان‌ها در زیر آب بسیار سخت‌تر از پیدا کردن آنها در خشکی است، ما بیشتر از اینکه درباره کف اقیانوس‌ها بدانیم، درباره سطح ماه می‌دانیم. ولی فوران هونگا تونگا جامعه علمی را برانگیخت و بروی نیاز برای کاوش بیشتر در این قلمروی ناشناخته تاکید کرد. در آوریل ۲۰۲۲، موسسه ملی تحقیقات آب و جو نیوزیلند (Niwa) یک سفر اقیانوسی به محل فوران تونگا را آغاز کرد. کشتی آنها به نام RV Tangaroa هزاران کیلومتر مربع از بستر دریا را بررسی کرد و تصاویر ویدیویی و نمونه‌های فیزیکی جمع آوری کرد که در حال حاضر در خشکی تحت مطالعه هستند.
 با توجه به این نکته که این ناحیه از نظر زلزله بسیار فعال است، Niwa یک در موقعیت منحصر به فرد قرار دارد تا تاثیر چشمگیر هونگا تونگا را بررسی کند. مایک ویلیامز، دانشمند ارشد اقیانوس ها در Niwa می‌گوید: «ما قبل از سفرمان فقط اطلاعات نقل شده توسط قایق‌های کوچکی را داشتیم که از سرزمین اصلی تونگا خارج شده بودند». آتشفشان‌های زیر آب معمولا زیر وزن خودشان فرو می‌ریزند. زمانی که آب دریا با گدازه مخلوط می‌شود، می‌تواند باعث یک فروپاشی انفجاری شود که به نوبه خود ممکن است یک سونامی ایجاد کند (و بخاراتی مضر در خشکی تولید کند). آقای ویلیامز توضیح می‌دهد: «یک قالب کیک طوقی دار را تجسم کنید، و یک طرف آن خارج از این قالب منفجر شده است».
 تعداد کمی از فوران‌های زیرزمینی مستند شده‌اند. چون اینها معمولا در اعماق مایل‌ها آب اقیانوس پنهان هستند. ولی مواردی از اینها که دانشمندان شاهدشان بوده‌اند ممکن است به ما از بلایای آینده سرنخ‌هایی بدهند. مثلا در سال ۲۰۱۸ یک فوران زیردریایی در جزیره مایوت (Mayotte) در فرانسه باعث بوجود آمدن یک کوه عظیم دریایی شد که نشانگر سطح بالای زلزله‌خیزی این منطقه است. در حال حاضر گروهی از دانشمندان در رووسیما (Revosima)، بروی جزیره مایوت را به صورت مداوم نظارت دارند. رووسیما یک سکوی هماهنگ شده است که خطرات آتشفشانی مانند جریان ماگما، درجه حرارت آب، اسیدیته و زلزله خیزی را بررسی می‌کند. تلاش‌هایی مانند رووسیما به ویژه برای فوران‌های مداوم بسیار مهم هستند. ولی هزینه اینها بسیار گران است. زمان و عملیات دریاگردی کشتی می‌تواند روزانه تا ۵۰ هزار یورو (۴۳۵۰۰ پوند) هزینه داشته باشد. هزینه ایمن‌سازی یک کابل در نزدیکی یک سایت آتشفشانی (که امکان جمع‌آوری داده‌های محلی را فراهم می‌کند) می‌تواند به میلیون‌ها برسد. تامین مالی و ایجاد زیرساخت سال‌ها طول می‌کشد. ولی این تحقیقات حیاتی هستند، نه فقط برای اینکه بتوانیم خطرات ناشی از آتشفشان‌های فعال را مشخص کنیم، بلکه به این منظور که بتوانیم درک بهتری از تاثیرات محیطی آنها هم داشته باشیم.
 نحوه رخ دادن این پدیده‌های طبیعی می‌تواند به ما اطلاعاتی درباره چگونگی بهبود اکوسیستم‌ها دهد، چون فوران‌های آتشفشانی معمولا از الگوهای تخریب مشابه اختلالات انسانی پیروی می‌کنند، مانند معدن کاری، ماهیگیری‌های اقیانوسی توسط تورهای ماهیگیری (Trawling)، صید ماهی و سایر عملیات استخراجی. به عنوان مثال، بیشتر تاثیرات آتشفشانی زیردریایی ممکن است ناشی از به هم زدن بستر دریا یا پوشیده شدن توسط رسوبات باشد.
 خاویر اسکارتین، محقق ژرفاشناسی در آزمایشگاه زمین‌شناسی اکول نورمال سوپریور (Ecole Normale Superieure) در پاریس می‌گوید: «افراد به آتشفشان‌ها علاقه نشان می‌دهند، چون اینها خطر محسوب می‌شوند. به طور کلی، آتشفشان‌های عمیق خطر زیادی ندارند. آنهایی که نزدیک سطح دریا هستند یا از سطح آن بیرون می‌آیند، خطرناک‌تر هستند».
 تقریبا ۱۵۰۰ آتشفشان بالقوه فعال بروی کره زمین وجود دارند (که ۵۰۰ مورد از آنها در زمان‌های ثبت شده فوران کرده‌اند)، ولی اینها شامل کمربند پیوسته آتشفشان‌ها در کف اقیانوس نمی‌شوند. بسیاری از اینها احتمالا در امتداد حاشیه اقیانوس آرام، در حلقه آتش قرار دارند که به دور اقیانوس آرام می‌چرخد. خطرناک‌ترین اینها جزایر آتشفشانی هستند که انسان‌ها در آنها زندگی می‌کنند. آقای اسکارتین می‌گوید: «در مدیترانه یا هاوایی فورانی را به مقیاس تونگا تصور کنید. مرگ و ویرانی، آسیب‌های اقتصادی و سیستم‌های حمل و نقل... اما قطعا اگر ندانیم آتشفشان‌ها کجا هستند، نمی‌توانیم آنها را مطالعه کنیم».
 آتشفشان‌شناسان چگونه این آتشفشان‌های زیردریایی که هنوز هم کشف نشده‌اند را جستجو می‌کنند؟ به خصوص زمانی که داده‌های ژرف‌شناسی هم نسبتا کم هستند.
 یکی از پاسخ‌ها نظارت صوت‌شناسی آبی است. زمانی که یک آتشفشان در زیر آب فوران می‌کند، باعث تولید انرژی صوتی میشود: هنگامی که گدازه با دمای ۱۲۰۰ در جه سانتیگراد (۲۱۹۲ فارنهایت) با آب تقریبا منجمد دریا فعل و انفعال می‌کند، بخار شده که منجر به انفجار صدا می‌شود، از ترک‌های تیز و رگبارهای رعدآسا گرفته تا غرش‌های آهسته. انرژی لرزشی در مرز کف دریا و آب به انرژی صوتی زیر آب تبدیل می‌شود، نوعی منطقه گلدیلاکس (Goldilocks) برای افرادی که به ارتعاشات زیر آب گوش می‌دهند. در اعماق تقریبا ۱۰۰۰ متری (۳۳۰۰ فوتی) فشار، دما و شوری با هم ترکیب شده تا حرکت صدا را در آب کاهش دهند و انتقال آن را تسهیل کنند. این منطقه با نام «کانال تثبیت و برد صدا Sound Fixing and Ranging (Sofar)» شناخته می‌شود. نهنگ‌ها هم از همین کانال صوتی برای برقراری ارتباط با یکدیگر زیر آب استفاده می‌کنند. هیدروفون‌ها، یا میکروفون‌های زیر آبی می‌توانند سیگنال صوتی را از امواج صوتی تشخیص دهند که از تبدیل انرژی لرزشی در طول کانال Sofar تولید می‌شوند. این داده‌های صوتی سرنخ‌هایی از استقرار جریان‌های گدازه‌ها می‌دهند که یک هشدار احتمالی برای فوران‌های قریب‌الوقوع یا جاری می‌باشند.
 محققان فروپاشی جزایر آتشفشانی را بخشی از تاریخ زمین‌شناسی آنها می‌دانند و برخی هم انتظار دارند دامنه‌های آنها از بین رفته و در اقیانوسی فرو ریزد و منجر به رانش زمین، زلزله و سونامی‌های بزرگ شوند. آقای اسکارتین می‌گوید: «اگرچه ما چنین رویداد بزرگی را در تاریخ ثبت شده نداشته‌ایم، ولی عواقب آن می‌تواند فاجعه بار باشد». در همین حین، زمین‌شناسان و آتشفشان‌شناسان با «صحنه‌های جرمی» که در اختیارشان است به عملیات کارآگاهی خود زیر آب ادامه می‌دهند. دریاکوه آکسیال (Axial) را در نظر بگیرید که یک کوه آتشفشان فعال است که در سواحل شمال غربی اقیانوس آرام آمریکا قرار دارد و به عنوان فعال‌ترین آتشفشان زیر آب شناخته شده است. این آتشفشان در سال‌های ۱۹۹۸، ۲۰۱۱ و ۲۰۱۵ فوران‌های مستند داشته و به شدت مورد بررسی واقع شده است. ضبط کننده‌های فشار پایین نشان می‌دهند که آکسیال به آرامی در حال تورم است. این در صورتی است که وسایل نقلیه با کنترل از راه دور جریان گدازه‌های جدیدی را کشف کرده‌اند که نشانگر احتمال فورانی دیگر در آینده نه چندان دور می‌باشد.
 ایالات متحده آمریکا یک برنامه «کمک به بلایای آتشفشانی» دارد که شامل زمین‌شناسان، آتشفشان‌شناسان و سایر کارشناسان در تمام جنبه‌های ارزیابی خطر آتشفشان و نظارت و پاسخ اضطراری آتشفشان می‌باشد. بسیاری از دولت‌ها گروه‌های مشابه‌ای دارند. شکارچیان آماتور آتشفشان می‌توانند از راهنمای مفید USG درباره آتشفشان‌ها استفاده کنند که شامل پرسش‌های متداول درباره فوران‌هایی است که در فیلم‌ها به تصویر می‌شوند (مشخص شد که در واقعیت دانشمندان نمی‌توانند از گدازه‌های جوشان عبور کنند). با این حال دستورالعمل‌های مربوط به سونامی‌های تولید شده توسط آتشفشان‌های زیر آب هنوز در حال نگارش می‌باشد.
 آقای مکی می‌گوید: «هونگا تونگا خارج از حالت عادی فوران کرد، و این نکته‌ای است که باعث گیج شدن ما شده است: این آتشفشان آنطور که کتاب‌های درسی می‌گویند رفتار نکرد». این فوران در تونگا بیشتر از یک ابر-آتشفشان انفجاری بود، ولی این آتشفشان دست نخورده باقی ماند و دانشمندان را وادار کرد نظریه‌های خود درباره مکانیسمی که ممکن است باعث چنین آشوبی شود را مورد ارزیابی مجدد قرار دهند. نکته گیج‌کننده‌تر این بود که انرژی هونگا تونگا در یک الگوی عمودی کامل پراکنده بود و رو به بیرون در سطح کف دریا نبود. آقای مکی می‌گوید: «این انفجار تفنگ ساچمه‌های در آسمان بی‌نظیر بود». انفجار عظیم هونگا تونگا نه تنها امواج اقیانوس را تولید کرد، بلکه امواج صوتی و جوی را ایجاد کرد، نوساناتی که رو به بیرون تابش می‌کردند.
 این امواج به بیش از ۱۰۰ کیلومتر (۶۰ مایل) در جو می‌رسیدند و با سرعتی تقریبا دو برابر سرعت یک جت مسافربری و رو به بیرون حرکت می‌کردند. آقای ویلیامز می‌گوید نکته عجیب‌تر این بود که «این امواج از الگوهای سنتی فرسودگی پیروی نمی‌کردند. به نظر می‌رسید که آنها انرژی بیشتری را در خود نگه داشته و موجی را تولید کردند که به خوبی ثبت شد، حتی تا یخ تاق راس (Ross) در قطب جنوب.
 محققان هنوز در تلاشند مجموعه رویدادهایی را در کنار هم بگذارند که یکی از ویران‌گرترین فوران‌های قرن را بوجود آورد. تخمین زده می‌شود انفجار هونگا تونگا انرزی معادل ۱۰ میلیون تن تن ان تی (TNT) آزاد کرد و یک فوران خاکسترو آب دریا بود که جزیره را در خود فرو کشید. این فوران نه تنها زیرساخت‌های محلی را مختل، منابع آب را آلوده و جاده‌ها را مسدود کرد، بلکه اثرات موجی هم در سراسر جهان داشت. کره زمین پر از آتشفشان‌های زیردریایی بی‌شمار است که هر کدام از آنها می‌تواند بدون اطلاع قبلی خشم خود را بیرون بریزد. ما با مطالعه هونگا تونگا می‌توانیم در ارتباط با اقدامات محافظتی در مورد سایر این بمب‌های ساعتی زیر آبی که منتظر منفجر شدن هستند، نکات بیشتری بیاموزیم.
 خبرهای بیشتر را در کانال تلگرام بی‌‌بی‌سی فارسی دنبال کنید
"
461,دانش,تلسکوپ جیمز وب میلیون‌ها کهکشان را آشکار می‌کند,علمی |  ستاره شناسی |  فضا | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 ویکتوریا گیل، خبرنگار علمی بی‌بی‌سی نیوز
 تعداد کهکشان‌های شبیه به راه شیری در دوران اولین کیهان ده برابر چیزی بوده که تاکنون تصور می‌شد.
 این نتیجه‌گیری، محصول بررسی یکی از اولین تصاویری است که تلسکوپ فضایی جیمز وب تهیه کرده است.
 پروفسور کریستوفر کانسِلیس از دانشگاه منچستر بریتانیا که در این بررسی شرکت داشته می‌گوید که تلسکوپ وب می‌تواند «روی دوران اولیه کیهان زوم کند.»
 او می‌گوید که این تصویر شناختی از اجرام کیهانی به دست داده که «می دانستیم وجود دارند اما نمی فهمیدیم چگونه و چه زمانی شکل گرفتند.»
 او توضیح داد که کهکشان‌های تختِ مدور امروز «فراوان ترین» کهکشان‌ها هستند.
 او به بی بی سی گفت: «کهکشان ما، راه شیری، تخت است و اندرومدا (کهکشان همسایه به فاصله ۲.۵ میلیون سال نوری) هم تختِ مدور است. سه چهارم کهکشان‌های نزدیک ما هم تخت هستند، اما تصور می‌شد که اینها در جریان تکامل کیهانی دیرتر شکل گرفتند.»
 این تصور مربوط به قبل از آن است که تلسکوپ جیمز وب تصویری از گذشته‌ای به این دوری در اختیار منجمان بگذارد.
 این مطالعه با کمک اولین عکسی که از این تلسکوپ منتشر شد انجام شده اما هنوز از طرف سایر متخصصان علم نجوم محک نخورده است.
 در جلوی این تصویر (جایی نزدیک‌تر به ما) خوشه‌ای از کهکشان‌ها به نام «اس ام اِی سی اس ۰۷۲۳» دیده می‌شود. اما قوه جاذبه این اجرام عظیم، نور کهکشان‌های واقع در عقب تصویر، در نقاط دور دست کیهان، را بزرگنمایی و برای اولین بار جلوه گر می‌کند.
 برخی از این کهکشان‌ها فقط ۶۰۰ میلیون سال بعد از مهبانگ شکل گرفته بودند.
 وب، با یک آینه طلایی ۶.۵ متری و ابزارهای فوق‌العاده حساس فروسرخ، قادر به تجزیه و تحلیل شکل و تعداد این اجرام دورتر است.
 پروفسور کانسِلیس که برخی از یافته‌هایش را روز شنبه ۲۳ ژوئیه در جشنواره «بلودات» در محوطه تلسکوپ رادیویی جوردل بنک در چشر ارائه کرد می‌گوید: «می‌دانستیم اجرامی را خواهیم دید که دیدن آنها با هابل ممکن نیست. اما در این مورد به نگاه متفاوتی رسیده‌ایم.»
 قدمت کیهان حدودا ۱۳.۸ میلیارد سال است، بنابراین تصاویری که تلسکوپ وب تهیه می‌کند گوشه‌هایی از فرآیندهایی است که باعث تشکیل ستاره‌ها و سیاره‌ها خیلی پیش از پیدایش ما شد.
 پروفسور کانسِلیس می‌گوید: «اینها فرآیندهایی است که برای درک سرمنشاء پیدایش خودمان به فهم آنها نیاز داریم.»
 او می افزاید: «وب ممکن است مهمترین تلسکوپی باشد که تا به حال ساخته شده. حداقل از زمان گالیله.»
 جیمز وب پروژه مشترک سازمان‌های فضایی آمریکا، اروپا و کاناداست که ناسا آن را هدایت می‌کند.
"
462,دانش,رصدخانه تازه به ردیابی برخورد ستاره‌های مرده کمک می‌کند,علمی |  ستاره شناسی |  فضا | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 پالاب گش، خبرنگار علمی بی‌بی‌سی
 اخترشناسان به لطف یک تلسکوپ قدرتمند تازه قادر به ردیابی برخورد ستاره‌های نوترونی – دسته‌ای از ستارگان مرده - هستند.
 برخورد ستاره‌های نوترونی کمک زیادی به درک ما از کیهان می‌کند.
 تصور می‌شود که فلزات سنگینی که در خورشید و سیارات منظومه شمسی یا امثال آنها وجود دارد در این فرآیند به وجود آمده باشد.
 نور ناشی از این برخوردها فقط برای دو سه شب قابل رویت است، برای همین این تلسکوپ باید برای یافتن آن شتاب کند.
 منجمان در سال ۲۰۱۷ یکی از این برخوردها را مشاهده کردند که کم و بیش به صورت تصادفی بود.
 رصدخانه «جی‌اوتی‌او» (Gravitational Wave Optical Transient) ساخت بریتانیا که در جزیره اسپانیایی لا پالما جایی بالاتر از ابرها قرار دارد، اکنون به طور نظام‌مند دنبال این پدیده خواهد گشت.
 این تلسکوپ برای اینکه دید بازی به سوی آسمان داشته باشد روی قله یک کوه بنا شده که محل استقرار بیش از ده رصدخانه با شکل و اندازه‌های مختلف است که هر یک پدیده متفاوتی را مطالعه می‌کنند.
 این رصدخانه متشکل از دو مجموعه هشت تایی تلسکوپ است که به هم متصل شده‌اند – ساختمانی که به راکت‌اندازهای چندگانه شباهت دارد. هر یک از این دو مجموعه همه تکه‌های آسمان بالای سر را با چرخش سریع افقی و عمودی پوشش می‌دهد.
 پروفسور دنی استیگز از دانشگاه وارویک در لا پالما به من گفت: «وقتی ردیابی خیلی خوبی انجام شد، به سرعت دست به کار می‌شویم. ما به دنبال پدیده‌ای می‌گردیم که خیلی گذراست و به سرعت محو می‌شود.»
 ستاره‌های نوترونی آنقدر سنگین هستند که یک قاشق از مواد آنها چهار میلیارد تن وزن دارد.
 این تلسکوپ به اخترشناسان اجازه می‌دهد این ستاره‌ها را به دقت مطالعه کنند.
 ستاره نوترونی جرم به جا مانده از یک ستاره مرده است که زیر فشار وزن خود فرو پاشیده. اینها در مواردی جفت هستند و قوه گرانش آنها آنقدر قوی است که در نهایت به هم برخورد می‌کنند و ادغام می‌شوند.
 وقتی این اتفاق می‌افتد نور زیادی از آن فوران می‌کند و یک موج قوی گرانشی فضا را به لرزه در می‌آورد. این باعث می‌شود همه چیز در کیهان به لرزش درآید از جمله اتم‌هایی که در بدن ما هست، هر چند ما آن را حس نمی‌کنیم.
 این موج گرانشی بافت فضا را تاب می‌دهد و آن را کج می‌کند. وقتی این برخورد در زمین ردیابی شد، تلسکوپ‌ها به تکاپو می افتند تا موقعیت دقیق منبع نور را پیدا کنند.
 اپراتورهای رصدخانه سعی می‌کنند موقعیت آن را ظرف چند ساعت یا حتی چند دقیقه بعد از ردیابی امواج گرانشی پیدا کنند. آنها از آسمان عکس می‌گیرند و بعد به طور دیجیتالی ستارگان، سیارات و کهکشان‌هایی که در عکس‌های شب قبل بودند را حذف می‌کنند. هر لکه نوری که قبلا آنجا نبوده می‌تواند همان برخورد ستاره‌های نوترونی باشد.
 دکتر حو لایمن استاد رشته اخترفیزیک می‌گوید: «تصور این است که اینها انفجارهای خیلی پرانرژی هستند، خیلی درخشان، پس باید راحت باشد. اما باید در میان صدها میلیون ستاره برای یافتن جرمی که دنبالش هستیم بگردیم.»
 «باید این کار را با سرعت زیاد انجام دهیم چون ظرف دو روز ناپدید می‌شود.»
 آنها برای مطالعه دقیقتر برخورد ستاره‌های نوترونی با بقیه منجمان همکاری می‌کنند.
 زمانی که محل برخورد به دقت مشخص شد، تلسکوپ‌های قوی‌تری در اطراف زمین به کار گرفته می‌شوند. اینها جزئیات برخورد را با دقت خیلی بیشتر و در طیف‌های متفاوتی بررسی می‌کنند.
 دکتر لایمن می گوید این فرآیند «درباره پدیده‌های فیزیکی در شرایط افراطی به ما اطلاعات می‌دهد.»
  
"
463,دانش,یوزپلنگ برای اولین بار بعد از ۷۰ سال در هند جولان می‌دهد,علمی |  حفظ منابع طبیعی |  هند | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 برای اولین بار بعد از ۷۰ سال جنگل‌های هند زیستگاه یوزپلنگ خواهد بود.
 قرار است هشت یوزپلنگ (چیتا) در ماه اوت از نامیبیا به هند منتقل شود. نامیبیا بزرگترین جمعیت‌ این گربه‌سان را در جهان دارد.
 این تلاش درحالی صورت می‌گیرد که انقراض جمعیت بومی یوزپلنگ هند رسما در سال ۱۹۵۲ اعلام شد. یوزپلنگ تیزپاترین موجود جهان است و می‌تواند با سرعت ۱۱۳ کیلومتر در ساعت بدود.
 این حیوان که فقط هفت هزار قلاده از آن در طبیعت مانده براساس «لیست قرمز انجمن بین‌المللی حفاظت از طبیعت» به عنوان یک گونه آسیب‌پذیر طبقه‌بندی می‌شود.
 دیوان عالی هند در سال ۲۰۲۰ تایید کرد که دولت می‌تواند این حیوانات را در «جایی که به دقت انتخاب شده» در محیط معرفی کند، و مقام‌ها از آن زمان مشغول بررسی و برنامه‌ریزی برای انتقال این حیوانات بودند.
 اولین چیتاها در پارک ملی کونو-پالپور در ایالت مادیا پرادش که به خاطر محیط مناسب آن برای این حیوان انتخاب شده رها خواهند شد.
 این جابجایی احتمالا همزمان با ۷۵ امین سالگرد استقلال هند انجام خواهد شد.
 بوپِندِر یاداو وزیر محیط زیست هند در پستی در شبکه‌های اجتماعی نوشت: «۷۵ امین سالگرد استقلال کشور با بازگشت تیزپاترین موجود خشکی، یوزپلنگ، به هند که پویایی اکولوژیکی منطقه را احیا می‌کند، کامل خواهد شد.»
 عواملی مثل شکار، نابودی زیستگاه و کاهش منابع غذایی به نابودی یوزپلنگ در هند منجر شد. این تنها پستاندار بزرگی است که از زمان استقلال هند از بریتانیا در این کشور منقرض می‌شود.
 یوزپلنگ آسیایی زمانی در نواحی وسیعی از شبه جزیره عربستان تا افغانستان زندگی می‌کرد.
 تنها جایی در این منطقه که چیتا هنوز در آن یافت می‌شود ایران است. مقام‌های ایرانی در سال ۲۰۲۲ گزارش دادند که به اعتقاد آنها فقط ۱۲ قلاده چیتا در این کشور باقی مانده است.
 از دهه ۱۹۵۰ برای احیای جمعیت یوزپلنگ در هند تلاش‌هایی انجام شده است.  در دهه ۱۹۷۰ کوششی برای آوردن شماری از آنها از ایران - که در آن زمان زیستگاه حدود ۳۰۰ یوزپلنگ بود - شروع شد اما آن مذاکرات با انقلاب ایران بی‌نتیجه ماند.
 مقام‌های هندی مشتاق هستند تازه‌ترین تلاش آنها با موفقیت در دراز مدت همراه باشد.
 وزارت محیط زیست هند گفت: «هدف اصلی پروژه معرفی دوباره یوزپلنگ ایجاد یک جمعیت بزرگ از آنها در هند است به طوری که اجازه دهد نقش طبیعی خود به عنوان شکارچی را در طبیعت بازی کنند.»
"
464,دانش,آزمایش شیوه جدید درمان هموفیلی B نتایج امیدوارکننده داشته است,پژوهش پزشکی |  علمی | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 جیمز گالاگر - گزارشگر علمی و بهداشتی بی‌بی‌سی
 به گفته پزشکان بریتانیایی، یک درمان ترانسفورمیشنال در مورد افراد مبتلا به اختلال هموفیلی B موثر بوده است.
 این رویه درمانی یک نقص ژنتیکی را اصلاح می‌کند که باعث می‌شود خون افراد مبتلا به این بیماری به راحتی لخته نشود.
 الیوت میسون، که در طرح آزمایشی این درمان شرکت داشت می‌گوید زندگی او اکنون «کاملا عادی» شده است. تیم پزشکی مسئول این درمان می‌گوید اکثر بزرگسالان مبتلا به هموفیلی می‌توانند در سه سال آینده با این روش درمان شوند.
 از روزی که الیوت به دنیا آمد، قادر به تولید پروتئین مهمی به نام فاکتور انعقادی IX نبود. وقتی دست خود را می‌برید و می‌بینید که خون روی زخم دلمه شده، دلیل آن تاثیر عامل لخته شدن IX یعنی یکی از پروتئین‌هایی است که خونریزی را متوقف می‌کند.
 اما الیوت با نگرانی در مورد زخمی شدن بدنش بزرگ شد و معلمان، او را « در حباب محافظ قرار می‌دادند» و انجام ورزشی که دوست داشت یعنی راگبی کاملا برایش ممنوع بود.
 او می‌گوید: «این واقعیت را که متفاوت بودم و قادر به انجام کارهای معمولی نبودم دوست نداشتم.»
 در یک مرحله الیوت به منظور جلوگیری از خونریزی مرگبار، یک روز درمیان، فاکتور IX تزریق می‌کرد.
 اما او بر خلاف بسیاری از افراد مبتلا به هموفیلی که با آسیب شدید به مفاصل بر اثر خونریزی مواجه هستند، موفق شد سالم بماند.
 پروفسور پراتیما چادری، متخصص هموفیلی در بیمارستان رویال فری و کالج دانشگاه لندن می‌گوید: «ما بیماران جوان زیادی داریم که دچار عذاب طاقت‌فرسایی هستند و هیچ کاری هم نمی‌توانیم برای جبران آسیب مفصل آنها انجام دهیم.»
 به الیوت یک ویروس مهندسی شده داده شده که حاوی دستورالعمل ساخت فاکتور IX است.
 این ویروس مانند یک پستچی میکروسکوپی عمل می‌کند که نقشه‌ها را به کبد می‌رساند و کبد شروع به تولید پروتئین لخته‌کننده می‌کند.
 این ماده یکبار مصرف می‌شود و تزریق وریدی آن به الیوت یک ساعت طول کشید.
 او به یاد می‌آورد که از دیدن میزان فاکتور IX در خونش که از تنها یک درصد سطح طبیعی به حالت عادی طبیعی رسیده بود ""تعجب"" کرد.
 یافته‌های این آزمایش که در مجله پزشکی نیوانگلند منتشر شده، نشان داده که از هر ۱۰ بیمار، ۹ نفر، دیگر نیازی به تزریق فاکتور انعقادی IX ندارند.
 الیوت که اکنون در لندن زندگی می‌کند، می‌گوید: «از زمانی که درمان جدید را انجام داده‌ام هیچ درمان دیگری نداشته‌ام، این واقعا یک معجزه است، خوب این علم است، اما برای من کاملا معجزه‌آساست.»
 او می‌گوید: «زندگی من کاملا عادی شده است، هیچ چیزی نیست که مرا متوقف کند و لازم باشد فکر کنم که چگونه بیماری هموفیلی من ممکن است بر آن تأثیر بگذارد.»
 برای الیوت، تغییرات جدید شامل امکان ورزش اسکی و موتور سواری است.
 پروفسور چادری می‌گوید: «ما از نتایج آزمایش بسیار هیجان زده هستیم.»
 او می‌گوید که حدود یک سال پس از درمان «تأثیر تحول‌آفرینی» در بیماران ایجاد می‌شود زیرا متوجه می‌شوند «دیگر لازم نیست نگران هموفیلی خودمان باشیم.»
 این آزمایش تازه‌ترین مورد از یک سری پیشرفت در درمان هموفیلی A و B است.
 پروفسور چادری به من گفت که اکنون «به دنبال شغل بعدی است» زیرا درمان هموفیلی «در یک تا سه سال آینده برای اکثر بزرگسالان یک واقعیت خواهد بود.»
 اما هنوز سوالاتی وجود دارد که نیاز به پاسخ دارد:
 اولا هزینه ژن درمانی چقدر خواهد بود؟ در حال حاضر هزینه تزریق فاکتور انعقاد خون بین ۱۵۰ هزار تا ۲۰۰ هزار پوند برای هر بیمار در سال است.
 دوم اینکه اثر درمانی آن چقدر دوام خواهد داشت؟ مطالعات نشان می‌دهد که حداقل یک دهه دوام خواهد داشت اما کسی به طور قطع نمی‌داند.
 و سوم اینکه در چه سنی می‌توان این درمان را به کار گرفت؟ تا قبل از سن ۱۲ سالگی، کبد هنوز در حال رشد است، اما پژوهشگران امیدوارند که از آن سن به بعد، درمان جدید یک گزینه باشد.
 کلایو اسمیت، رئیس انجمن هموفیلی، می‌گوید: « داده‌های اولیه امیدوارکننده است، اما ما به نظارت دقیق و محتاطانه آزمایش‌های مربوط به ژن‌درمانی، مانند تمام درمان‌های جدید، ادامه می‌دهیم.»
 او می‌افزاید: «اگر نشان داده شود که این درمان بی‌خطر و موثر است، موسسه ملی ارتقاء بهداشت و مراقبت درمانی و سازمان ملی خدمات درمانی باید با یکدیگر همکاری کنند تا این درمان جدید را در دسترس مبتلایان قرار دهند.»
"
465,دانش,همه قاره‌های زمین امروز شاهد رویدادهای شدید آب‌وهوایی هستند,تغییرات اقلیمی |  وضعیت بد آب و هوایی |  علمی |  اروپا | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 موج گرما و آتش‌سوزی‌های اروپا در روزهای گذشته در صدر خبرها بوده است. در حال حاضر آتش‌سوزی‌ در کشورهای مدیترانه شامل اسپانیا، پرتغال و یونان در جریان است.
 بریتانیا هم در روزهای اخیر بالاترین دما از زمان ثبت رکوردها را ثبت کرد؛ به گزارش سازمان هواشناسی بریتانیا دما در روز سه‌شنبه در کونینگزبی در لینکلن‌شر به ۴۰.۳ درجه سانتیگراد رسید.
 اما اروپا تنها قاره‌ای نیست که مجبور است در این تابستان داغ با آب و هوای شدید دست‌وپنجه نرم کند.
 در واقع همه قاره‌ها به دلیل تغییر اقلیم با شرایط خاص خود روبرو هستند. از خشکسالی‌های شدید گرفته تا باران‌های سیل‌آسا و طوفان‌های قوی استوایی.
 همانطور که از اسم آن برمی‌آید رویدادهای شدید‌ آب‌وهوایی به مواردی گفته می‌شود جزو شدیدترین‌ها از نظر تاریخی قرار می‌گیرد. برای مثال ثبت دمای بی‌سابقه مانند آنچه در روزهای اخیر در بریتانیا اتفاق افتاد.
 آی‌پی‌سی‌سی (هیات بینادولتی تغییر اقلیم وابسته به سازمان ملل) انتظار دارد که میزان بارندگی در بخش‌هایی از آسیا از نظر شدت و فراوانی افزایش پیدا کند.
 این پدیده از همین حال در فصل بادهای موسمی قابل مشاهده است.
 اِسمی اِستلارد خبرنگار امور اقلیمی بی‌بی‌سی اشاره می‌کند که امسال بنگلادش گزارش داد که بدترین سیل‌ها از ۲۰۰۴ در این کشور روی داده است. این خبر بدی است چون بخش بزرگی از جمعیت این کشور در نواحی پست زندگی می‌کنند که در برابر سیل آسیب‌پذیر است.
 هند، پاکستان و ایران از جمله کشورهایی در آسیا هستند که در ماه‌های اخیر موج‌های شدید گرما را تجربه کرده‌اند.
 به گفته سازمان هواشناسی ایران دما در روز ۲۱ خرداد در شهر آبادان به ۵۲.۲ درجه سانتیگراد (۱۲۶ درجه فارنهایت) رسید که بالاترین دما برای این شهر و استان خوزستان از زمان شروع ثبت رکوردها یعنی ۷۰ سال اخیر بود.
 بخش‌هایی از آفریقا چند سال است هوای خیلی خشکی را تجربه می‌کنند که به خشکسالی شدیدی در منطقه منجر شده است.
 به گفته خبرنگار ما، اِسمی اِستالارد، کشورهایی مثل سومالی، جیبوتی، اتیوپی و کنیا تحت تاثیر این خشکسالی بوده‌اند و سازمان ملل می‌گوید که هم اکنون حدود ۱۳ میلیون نفر با کمبود آب و مواد غذایی روبرو هستند.
 این موضوع در گفت‌وگوهای اقلیمی مطرح شده این است که آفریقا مسئول دو تا سه درصد تصاعد گازهای گلخانه‌ای جهان است، اما بیشترین آسیب را از گرمایش دیده است و انتظار می‌رود که آثار مخرب تغییر اقلیم در این قاره شدیدتر هم بشود.
 همزمان این هفته در آمریکا از غرب تا شرق این کشور پهناور ده‌ها میلیون نفر گرمای طاقت فرسایی را تحمل می‌کنند.
 اندرو اوریسون هواشناس به روزنامه نیویورک تایمز گفت که در بخش‌هایی از ۲۸ ایالت هشدارهایی در مورد هوای داغ صادر شده و مردم در بخش‌هایی از اوکلاهما، تگزاس، آرکانزا و لوییزیانا در معرض گرمترین هوا هستند.
 اما غیر از موج گرمای کنونی آثار دیگر گرمایش هم در این کشور ظاهر شده است.
 جنوب غربی آمریکا خشکسالی بی‌سابقه ای را پشت سر می‌گذارد و در جنوب کشور طوفان‌های استوایی قدرتمندتر شده‌اند.
 توفندها (هاریکِین) پدیده‌ای رایج در فصل گرم در سواحل ایالات جنوبی در کنار خلیج مکزیک است.
 اما اِسمی استالارد می‌گوید که آی‌پی‌سی‌سی در گزارش اخیر خود با اطمینان نسبی پیش‌بینی کرد که شدت و فراوانی این پدیده‌ها به دلیل گرمایش بیشتر شده است. برای مثال در سال ۲۰۲۰، سی توفند ثبت شد که غیرعادی بود.
 جزایر کارائیب علاوه بر توفندها با مشکل بالا آمدن سطح دریاها روبرو هستند.
 خبرنگار ما می‌گوید که هرچند بالا آمدن سطح دریاها در همه جهان اتفاق می‌افتد اما آثار آن همه جا یکسان نیست که این مشکل در کارائیب و بخش‌هایی از آمریکای جنوبی جدی‌تر است.
 «بیش از یک چهارم جمعیت سراسر این منطقه در نواحی ساحلی زندگی می‌کنند و حدود ۱۰ درصد جمعیت با خطر زیر سیل رفتن خانه‌هایشان روبرو هستند.»
 «این موضوعی است که اخیرا در نشست اقلیمی گلاسکو مطرح شد. خیلی از جزیره-کشورها در آن نشست با حرارت و احساسات در مورد خطر این شرایط نه در ۱۰۰ سال آینده بلکه در یک دهه آینده صحبت کردند. آنها خواستار کمک سایر کشورها برای مقابله با آثار فوری این پدیده هستند.»
 استرالیا در طول سال از یک سر طیف پدیده‌های شدید اقلیمی به سر دیگر طیف نوسان می‌کند.
 خبرنگار ما می‌گوید:‌ «یک لحظه درباره سیل در سیدنی می‌شنویم و لحظه بعد درباره آتش‌سوزی‌های شدید طبیعی که نشان می‌دهد تغییر اقلیم چه شرایط متفاوتی را به وجود می‌آورد. آتش‌سوزی‌های طبیعی در استرالیا نادر نیستند چون تابستان‌های در این کشور گرم و طولانی است. اما دما درحال افزایش است و موج‌های گرما طولانی‌تر شده‌اند. بنابراین آتش‌سوزی‌های طبیعی شدیدتر شده است.»
 ماه پیش مطالعه‌ای در نشریه «مرور مطالعات ژئوفیزیک» منتشر شد که می‌گفت فصل آتش‌سوزی‌های طبیعی در استرالیا اکنون سالی ۱۳۰ روز ادامه دارد که رقمی تکان‌دهنده است.
"
466,دانش,آیا تعداد اسپرم مردان در دنیا رو به کاهش است؟,سلامت مردان |  پژوهش پزشکی |  علمی |  دارو |  بهداشت و درمان | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 با اینکه جمعیت دنیا رو به افزایش است و تخمین زده‌اند تا سال ۲۰۵۰ به نزدیک ۱۰ میلیارد برسد، بررسی داده‌ها نشان می‌دهد نرخ رشد جمعیت در دهه‌های اخیر هر چه بیشتر رو به کاهش رفته است و سازمان ملل متحد پیش‌بینی کرده رشد جمعیت جهان در سال ۲۱۰۰ کاملا متوقف شود.
 در واقع حتی هم اکنون، نه فقط در کشورهای ثروتمند بلکه حتی در بسیاری از کشورهای کم‌درآمد هم، فرزندآوری رو به کاهش است و در برخی کشورهای صنعتی حتی رشد جمعیت مدتی است که نزولی شده است.
 نگرانی‌‌های ژئوپلتیک، اقتصادی و ‌اجتماعی دولت‌ها از کاهش جمعیت کشورشان، آنها را وادار کرده در پی شناختن موانع باروری باشند. سازمان بهداشت جهانی تخمین زده ۱۵ درصد زوج‌های در سن باروری در دنیا نابارورند.
 اما گذشته از عوامل اقتصادی و فرهنگی که می‌توانند باعث خودداری از فرزندآوری شوند، افت نرخ رشد جمعیت چقدر ممکن است بدلیل کاهش باروری باشد؟ در پی پاسخ، احتمال افت کیفیت و کمیت اسپرم به عنوان یکی از عوامل کاهش باروری در دهه‌های اخیر موضوع توجه مطالعات گوناگون بوده است.
 ناباروری یعنی نارسایی در فرایند تولید‌ مثل، مثلا اشکال در تولید سلول جنسی مرد (اسپرم) و زن (تخمک) یا در لقاح ‌و پایداری جنین. چنین نارسایی‌هایی میتوانند معلول زمینه ژنتیکی، نقص آناتومیک، بیماری‌های هورمونی و عفونی یا عوامل محیطی باشند.
 در مردان، مهمترین عامل ناباروری، کم بودن تعداد اسپرم یا ناتوانی آن است.
 در چند دهه‌ اخیر، در کشورهای غربی و شرقی، پژوهشگران و متخصصان ناباروری تحقیق‌های بین‌المللی متعددی منتشر کرده‌اند که از کاهش کیفیت و کمیت اسپرم مردان خبر می‌دهند، برای مثال در یکی از آخرین بررسی‌ها، کاهش تعداد اسپرم در پنجاه سال گذشته حتی تا ۵۰ درصد گزارش شده است.
 جز اسپرم، تحقیقاتی هم از کاهش میزان تستوسترون، مهمترین هورمون مذکر، خبر داده‌اند که نقشی اساسی در کمیت و کیفیت اسپرم و در نتیجه باروری دارد.
 هرچه که بر فعالیت سلول‌ها و بافت اسپرم‌ساز بیضه و نیز بر میزان هورمون‌های جنسی بخصوص تستوسترون تاثیر بگذارد، بر کمیت و کیفیت اسپرم تاثیر می‌گذارد. معیارهای مهم زندگی سالم مثل تحرک بدنی و پرهیز از دخانیات و الکل مثل همیشه نقش دارند اما آیا آنچه تنفس می‌کنیم، می‌خوریم یا می‌نوشیم و مصرف می‌کنیم هم می‌توانند نقش داشته باشند؟
 گذشته از آلودگی‌های آب و هوا بطور کلی، و عواملی مثل گرما و امواج الکترومغناطیسی، تحقیقات بخصوص به ترکیبات شیمیایی، هورمونی، شبه‌هورمونی و دارویی و سموم دفع آفات اشاره می‌کنند.
 این مواد اثر مستقیم بر بافت ‌و رشد سلول‌های جنسی می‌گذارند و تاثیرشان علاوه بر کمیت و کیفیت اسپرم، در افزایش سرطان بیضه در کشورهای صنعتی مطرح‌ شده است.
 از این‌ مواد شیمیایی، در مورد ناباروری بخصوص تاثیر «مختل‌کننده‌های غدد درون‌ریز/هورمون» موضوع مطالعات مختلف است.
 اینها ترکیبات شیمیایی هستند با فرمول یا کارکردی شبیه به هورمون‌های انسانی.
 سیستم پیچیده و به هم پیوسته هورمونی، براساس تنظیم/فیدبک مثبت و منفی کار می‌کند، یعنی افزایش/کاهش میزان هر هورمون در خون باعث افزایش/کاهش تولید و ترشح خود آن هورمون و هورمون‌های دیگر می‌شود. مواد شیمیایی که شبیه هورمون‌های ما عمل می‌کنند، می‌توانند اثر آنها را شبیه‌سازی یا خنثی کنند و توازن ظریف دستگاه درون‌ریز بدن را به هم بزنند.
 این آلاینده‌ها در تولید پلاستیک، مواد آرایشی و شوینده و سموم دفع آفات استفاده می‌شوند و تحقیقات بخصوص به نقش مواد زیر در ناباروری اشاره کرده‌اند:
 بیسفنُل آ
 در مطالعات آزمایشگاهی، اثر یک ماده شیمیایی خاص را بر دستگاه تولیدمثل حیوانات بررسی می‌کنند اما از نتایج آنها نمی‌توان بدقت به این سوال پاسخ داد که ورود چقدر از این ماده شیمیایی خاص به بدن انسان، باعث ناسلامتی می‌شود. علاوه بر این، مطالعات اخیر بر مشکلی دیگر دست گذاشته‌اند، تاثیر همزمان مواد شیمیایی مختلف بر بدن ممکن است کاملا متفاوت با اثر آنها به تنهایی باشد.
 اهمیت این موضوع را بتازگی پژوهشگران دانشگاه برونل لندن و دانشگاه کپنهاگ در تحقیقی نشان دادند: اثار سوء بیسفنل، فتالات و ترکیبات دیوکسین وقتی همراه هم باشند تشدید می‌شوند و در زندگی روزمره ممکن است افراد بسیاری درمعرض معجونی از همه آنها در مقادیر بسیار بالاتر از حد قابل قبول قرار گیرند.
 در روزهای اخیر مرکز پیشگیری و کنترل بیماری‌های آمریکا تحقیقی منتشر کرد از بررسی ادرار بیش از دو هزار نفر، با ترکیب جمعیتی مشابه کل آمریکا، در ادرار بیش از ۸۰ درصد آنها از جمله کودکان نشانه‌های سم کشاورزی گلایفوزیت (معروف به رانداپ) دیده شد. این آلاینده‌ها را مثلا اضافه کنید به آلودگی هوا با دود سوخت‌های فسیلی که آن را هم در کاهش تحرکت اسپرم مردان جوان موثر دانسته‌اند.
 برخی مطالعات نیز، برخی داروها را هم در باروری مردان اثرگذار دانسته‌اند که شاید معروفترین‌شان مسکن نسبتا بی‌خطر پاراستامول (استامینوفن) باشد و اخیرا تعدادی از دانشمندان و کارشناسان پزشکی در مقاله‌ای درباره مصرف بی‌رویه و بی‌دلیل آن بخصوص در هنگام بارداری هشدار داده‌اند.
 وقتی یک ماده شیمیایی ناخواسته آسیب‌زا شود، در تعریف سم قرار می‌گیرد. تماس ما با مواد شیمیایی مثل بیسفنول موجود در بطری‌ پلاستیکی و بسته‌بندی غذا، بطرزی بی‌سابقه گسترده و مدام شده و حالا شواهد روزافزون از آثار سوء احتمالی این قبیل سموم بر سلامت باروری هشدار‌دهنده‌ شده‌اند.
 وسعت آلودگی با برخی از مواد تشکیل دهندهٔ پلاستیک و سموم به حدی رسیده که حتی تحقیق استاندارد درباره اثر منفی برخی از این مواد از لحاظ فنی دشوار است چون انسان (یا حیوانی) که در معرض آنها قرار نگرفته باشد (بعنوان شاهد برای مقایسه) دیگر سخت پیدا ‌می‌شود، از آنجاییکه مقدار اندک این آلاینده‌ها حالا در همه منابع آب‌ آشامیدنی و مواد غذایی پیدا می‌شوند.
 از این رو، نتایج مطالعات اخیر در باره ارتباط آلاینده‌ها با باروری مردان، اهمیت بررسی‌ و نظارت بیشتر و محدود یا ممنوع کردن برخی از این مواد را نمایان می‌کند و برخی کشورها به آن روی آورده‌اند. برای مثال در سال ۲۰۲۰ آلمان طرح محدود کردن ترکیبات بیسفنل را به آژانس کنترل مواد شیمیایی اتحادیه اروپا (ECHA) داد.
 این آژانس پس از بررسی ۱۴۸ ترکیب بیسفنل، محدود کردن کاربرد بیش از ۳۰ نوع را به دلیل احتمال تداخل هورمونی و ایجاد ناباروری توصیه کرد.
 چند منبع مفید:
"
467,دانش,چرا ارتش آمریکا به صدای میگوها گوش می‌دهد؟,امور نظامی |  علمی |  حیوانات |  رفاه حیوانات | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 ردیاب‌های صوتی نظامی می‌توانند تأثیر جدی‌ بر بعضی از حیوانات اقیانوس داشته باشند. آیا صداهایی که موجودات دریایی تولید می‌کنند می‌توانند در تشخیص تهدیدهای آبی به کار بیایند؟
 اسکلت نهنگ‌های به گل نشسته‌ای که در ساحل فوئرته ونتورا در جزایر قناری به‌جامانده‌اند یادآور تأثیر مرگباری است که ردیاب‌های صوتی نظامی بر حیات طبیعی داشته‌اند. فرکانس‌های صوتی که ردیاب‌های نصب‌شده در کشتی و زیردریایی‌ها می‌فرستند یکی از دلایل به گل نشستن نهنگ‌ها شناخته‌شده‌اند. نهنگ‌ها این امواج را با امواجی که هم نوعانشان می‌فرستند اشتباه می‌گیرند و همین آن‌ها را به سمت ساحل می‌کشاند.
 این تکنولوژی قدیمی و مضر برای نهنگ‌ها باید به‌زودی باید تکنولوژی جدیدی رقابت کند.
 بیشتر بخوانید:
 لوری آدورناتو، مدیر پروژه شرکت دارپا که پروژه‌های تحقیقاتی برای فن‌آوری‌های نظامی ارتش ایالات‌متحده انجام می‌دهد، معتقد است می‌توان عبور زیردریایی‌ها را دقت بیشتر به تغییراتی که در اصوات طبیعی زیردریا اتفاق می‌افتد ردیابی کرد و نیازی به فرستادن فرکانس‌های مصنوعی قوی در زیر دریا نیست.
 او می‌گوید: «در حال حاضر ما با تمام صداهای طبیعی دریا مانند صداهای بی‌اهمیت پس‌زمینه برخورد می‌کنیم یا آن‌ها را مزاحم فرض می‌کنیم و سعی می‌کنیم حذفشان کنیم. اما چرا به‌جای این کار، سعی نکنیم از صداهای طبیعی زیردریا استفاده کنیم و ببینیم آیا میتوان برای کاری که می‌خواهیم انجام دهیم از این صداها استفاده کنیم یا نه؟»
 در پروژه جدید او که سنسورهای تداومی حیات آبی (پلز) نام دارد تلاش می‌شود با گوش دادن و رصد صداهای موجودات و حیوانات آبزی، تهدیدهای نظامی دریایی را تشخیص داد. ردیاب‌های صوتی نظامی که امروزه استفاده می‌شوند، به‌صورت شناورهایی از بالا روی سطح آب انداخته می‌شوند تا با کمک آن‌ها بتوان فعالیت‌های دریایی دشمن در زیر آب را زیر نظر گرفت. این ردیاب‌های صوتی شناور فقط برای چند ساعت و در محدوده کمی می‌توانند کار کنند چون عمر باتری آن‌ها محدود است. سیستم پلز در صورت موفقیت می‌تواند محدوده وسیع‌تری را برای ماه‌ها پوشش بدهد. این تکنولوژی می‌تواند کمک کند به شکل مداوم صداهای نوار ساحلی و کانال‌های زیردریا را رصد کرد. خانم آدورناتو می‌گوید موجوداتی که در میان تپه‌های شنی یا مرجانی دریایی زندگی می‌کنند و معمولاً در یکجا ثابت هستند می‌توانند بهترین نگهبان‌های زیردریا باشند.
 خانم آدورناتو می‌گوید: «می‌خواهیم مطمئن باشیم که ارگانیزم‌ها همیشه آنجا باقی می‌مانند.»
 پروژه پلز گروه‌های تحقیقاتی مختلفی را برای بررسی و پیدا کردن شیوه‌های مختلف استفاده از انواع تپه‌های دریایی به خدمت گرفته است.
 لورن چروبین رئیس گروه تحقیقی در دانشگاه آتلانتیک فلوریدا است که درباره ماهی‌های هامور (گروپرها) مطالعه می‌کنند. این ماهی‌های بزرگ که وزنشان به ۳۰۰ کیلوگرم می‌رسد در آب‌های ایالات‌متحده فراوان‌اند. آن‌ها برای دور کردن مهاجمان صدای بسیار بلندی ایجاد می‌کنند.
 آقای چروبین می‌گوید: «آن‌ها صدای بوم شدیدی با فرکانس پایین ایجاد می‌کنند. این ماهی‌ها خیلی به قلمرو گروهشان حساس‌اند و اگر هر موجودی بخواهد به محدوده‌شان نزدیک شود این صدای بوم را برای ترساندن و دور کردن مهاجم تولید می‌کنند.»
 صدای بوم ماهی‌ها هامور از ۸۰۰ متری قابل‌تشخیص است. هرچند هر صدای بومی به معنی برخورد نیست. هامورها علاوه بر صداهایی که برای دور راندن متجاوزان تولید می‌کنند، صداهایی برای جفت پیدا کردن، صداهایی برای تعیین قلمرو و صداهای بسیاری که دلیل آن‌ها برای ما نامشخص است تولید می‌کنند.
 این گروه تحقیقی روی صداهای هشداردهنده این ماهی‌های متمرکزشده‌اند. صداهایی که شبیه صدای پارس کردن سگ‌های نگهبان، ورود یک مهاجم را اعلام می‌کنند. تشخیص تفاوت صداهای هشداردهنده ماهی با صداهای دیگری که تولید می‌کنند کار ساده‌ای نیست. به همین دلیل محققان از الگوریتم‌هایی هوش مصنوعی برای این کار کمک گرفته‌اند. این دستگاه‌های هوشمند با گوش دادن به آرشیو بزرگی از انواع صداهای ضبط‌شده طوری تربیت و برنامه‌ریزی‌شده‌اند تا بتوانند انواع صداهای مختلفی که این ماهی‌ها تولید می‌کنند را از هم متمایز کنند.
 الگوریتم‌های به‌دست‌آمده می‌تواند به نرم‌افزاری تبدیل شود که روی پردازشگر کوچک و اما پرقدرتی روی میکروفن‌های مخصوص زیرآب که به آن‌ها هایدروفون گفته می‌شود، نصب می‌شود. مجموعه‌ای از این هایدروفون ها می‌توانند روی یک تپه زیرآبی نصب شوند. بعد می‌توان صدای ماهی‌های هامور را به‌طور مرتب گوش داد و عامل ایجاد صدا را درحالی‌که از یک دسته ماهی هامور عبور میکند و به دسته دیگر هامور ها نزدیک می‌شود، ردگیری کرد.
 استراق سمع مکالمات ماهی‌ها کار عجیبی به نظر می‌رسد. اما کار گروه پلز با یکی از شرکت‌های صنایع دفاعی به نام ریتیون، شاید کمی به شیوه‌های سنتی‌تر ردیابی صوتی ضد زیردریایی شبیه‌تر باشد. اما این پروژه هم پیچیدگی خاص خودش را دارد.
 الیسون لافریر، یکی از دانشمندان شرکت ریتیون می‌گوید: «ما در تلاشیم انعکاس صدایی که میگوهای بشکن زن به دنبال حرکت یک شی متحرک از نزدیکی خود ایجاد می‌کنند را تشخیص بدهیم. این تا حدی شبیه همان کار قدیمی است که ردیاب‌های صوتی انجام می‌دهند. آن‌ها هم انعکاس صداهایی که از یک منبع صوتی بخصوص ایجاد می‌شود را ردیابی می‌کنند.»
 «یک کلونی میگوهای بشکن زن صدای ممتد غرش مانندی ایجاد می‌کند که تا حدی شبیه صدای سرخ کردن سوسیس در ماهیتابه است»
 به‌عبارت‌دیگر، این ردیابی صوتی مانند ردیاب‌های قدیمی کار می‌کنند اما از صدایی که میگوهای بشکن زن تولید می‌کنند استفاده می‌کنند نه فرکانسی که دستگاه به شکل مصنوعی تولید می‌کند. صدای میگوهای بشکن زن که به نام میگوهای هفت‌تیرکش هم شناخته می‌شوند، بلندترین صدا را در میان موجودات زنده کره زمین تولید میکنند. آن‌ها با بستن سریع چنگک‌هایشان این صدای بلند بشکن مانند را ایجاد می‌کنند. با بستن سریع چنگک حباب خلأ ایجاد می‌شود که با ترکیدن آن انفجاری در حد هزاران درجه رخ می‌دهد. در اثر این انفجار جرقه‌ای از نور و جریان شوک دهنده‌ای ایجاد می‌شود که می‌تواند طعمه را در جا خشک کند.
 این میگوها همچنین برای ارتباط برقرار کردن با یکدیگر بشکن می‌زنند. گروهی از این میگوها که به شکل کلونی یکجا جمع شده‌اند صدای ممتد غرش مانندی ایجاد می‌کنند که تا حدی شبیه صدای سرخ کردن سوسیس در ماهیتابه است.
 خانم لافریر می‌گوید: «صدایی که از بشکن زدن این میگو ایجاد می‌شود از جهت زمانی بسیار کوتاه است اما از جهت کیفیت، طیف فوق‌العاده زیادی از صدا دارد. بشکن یک میگو از سیگنال‌های صوتی که ردیاب‌های قدیمی می‌فرستند صدای کمتری دارد اما در عوض ممکن است هزاران بشکن در هر دقیقه زده شود.»
 خانم لافریر می‌گوید صدای میگوها در ساعت‌های مختلف روز و بر اساس دمای مختلف آب تغییر می‌کند اما یک کلونی میگو، هیچ‌وقت ساکت نیست.
 خانم لافریر می‌گوید: «یکی از بزرگترین چالش‌هایی که با آن مواجه هستیم مقدار بسیار زیاد سروصدایی است که خود میگوها ایجاد می‌کنند و انعکاس همه این صداها در محیط اطرافشان.»
 بررسی انعکاس این صداها کار بسیار مشکلی است چون برخلاف ردیاب‌های صوتی سنتی، محل منبع صدا نامشخص است. اینجا هم دوباره نرم‌افزارهای مدرن به کمک می‌آیند. گروه دانشمندان همکار لافریر توانسته‌اند الگوریتم هوشمندی طراحی کنند که می‌تواند صداها را تجزیه‌وتحلیل و یک‌صدای بشکن مشخص را از بین آن‌ها جدا کند. بر اساس آن صدای بشکن، اول محل قرار گرفتن میگو را تشخیص می‌دهند و بعد مسیری که صدای منعکس‌شده طی کرده را محاسبه می‌کنند و درنهایت به این نتیجه می‌رسند این صدا از کجا منعکس‌شده است.
 برای درک بهتر صداهای منعکس‌شده، لافریر و گروهش باید مدل‌های کامپیوتری طراحی می‌کردند که نشان بدهد کدام انعکاس‌ها در اثر برخورد با یک شی ثابت در پس‌زمینه ایجادشده‌اند و می‌توان آن‌ها را ندیده گرفت و کنار گذاشت. با ردیابی این انعکاس‌ها آن‌ها می‌توانند صداهایی که در اثر برخورد با یک شی متحرک در محیط منعکس‌شده‌اند را پیدا کنند. این شی متحرک می‌تواند یک ماهی، یک زیردریایی یا هر شی‌ ناشناس زیردریایی باشد.
 «یک اکوسیستم دائمی سنسورهای زنده شناور در تئوری ایده بسیار جالبی است.»
 در این روش هم نتیجه نهایی مجموعه‌ای از هایدروفون های هوشمند است که نرم‌افزارهای کامپیوتری داخل آن‌ها قادر است صدای میگوهای بشکن زن را تجزیه‌وتحلیل کند و محل هر هدف موردنظر در آن محدوده را مشخص کند.
 دیگر گروه‌های تحقیقی که در پروژه پلز کار می‌کنند هم سعی کرده‌اند شیوه مشابهی به کار ببرند. گروه محققان نورتروپ گرامن روی نوع دیگری ردیاب صوتی متکی بر میگو کار می‌کنند و یک گروه از نیروی دریایی در حال مطالعه روی صداهای عمومی هستند که تپه‌های مرجانی یا شنی زیردریا تولید می‌کنند. آن‌ها می‌خواهند بفهمند چطور ورود مهاجمان می‌تواند این صداها را تغییر بدهند. هدف همه این پروژه‌های تحقیقی درنهایت رسیدن به یک سیستم هوش مصنوعی است که سنسورهای فراگیری دارد و می‌تواند فضای گسترده‌ای در زیردریا را برای مدت‌زمان‌های طولانی تحت نظر داشته باشد. هدف دیگر این است که بیشتر سخت‌افزار به‌کاررفته در این سیستم از خود طبیعت تأمین‌شده باشد. تنها بخش این دستگاه که نیاز به تعمیر یا تعویض خواهد داشت هایدروفن (میکروفون آبی) آن خواهد بود.
 سیدهارت کوشال، متخصص جنگ‌های دریایی در اتاق فکر دفاعی راسی در بریتانیا می‌گوید: «مسیری که شرکت دارپا در پیش‌گرفته است اگر به نتیجه عملی برسد دستاورد فوق‌العاده بزرگی خواهد بود. یک اکوسیستم دائمی سنسورهای زنده شناور در تئوری ایده بسیار جالبی است.»
 این پروژه در حد ایده و تئوری قطعاً جالب است اما نه الزاماً در عمل. آقای کوشال زیاد به این پروژه‌ها خوش‌بین نیست چون پروژه‌های قبلی که می‌خواستند از آبزیان برای رصد کردن زیردریایی‌ها استفاده کنند موفق نبوده‌اند. زیردریایی‌های آلمانی یو بوت گاهی به خاطر تأثیری که روی پلانکتون‌ها منور داشتند ردیابی میشدند. این پلانکتون‌ها وقتی تغییر محیطی آزارشان می‌دهد رنگ روشنی از خود منتشر می‌کنند. در جنگ جهانی اول یکی از این یو بوت ها با استفاده همین تغییر بیولوژیک که در دریا ایجاد می‌کرد ردیابی و غرق شد. اما تلاش‌های متعددی که بعد از آن برای استفاده بیشتر و دقیق‌تر از این خصوصیت صورت گرفت و سعی برای ساختن سنسورهای حساس به نور که بتوانند در محدوده مشخصی تغییرات را تشخیص بدهند، موفقیتی چندانی به دست نیاوردند.
 آقای کوشال می‌گوید: «تمام تلاش‌های سیستماتیک شوروی سابق و ایالات‌متحده در دوران جنگ سرد برای استفاده از قابلیت موجودات آبزی به‌جایی نرسید. دلیل آن بخشی به خاطر پیدا نکردن راهی است که بتوان جواب‌های مثبت کاذب را از جواب‌های مثبت واقعی جدا کرد. فرضاً بتوان فهمید یک نهنگ در حال گذشتن بوده است و یا یک زیردریایی واقعی.»
 اینکه پروژه پلز خواهد توانست تفاوت بین یک زیردریایی با یک کوسه را تشخیص بدهد فعلاً معلوم نیست. خانم آدورناتو معتقد است ترکیب ارگانیزم‌های آبزی با الگوریتم‌های هوشمند امروزی می‌تواند سیستم هشداردهنده قابل‌اطمینان‌تری ایجاد کند تا شکارچیان سنتی زیردریایی راحت‌تر بتوانند متجاوزین به آب‌های خود را تشخیص بدهند.
 «استفاده از صداهایی که توسط آبزیان در زندگی عادی‌شان ایجاد می‌شود به محققان امکان استفاده از ابزاری را می‌دهد که کم‌هزینه است ،به محیط‌زیست صدمه نمی‌زند و کمک می‌کند به صدمات ناشی از فعالیت انسان در زیرآب پایان داد.»
 خانم آدورناتو می‌گوید: «این روش‌های کم‌خطر و مشاهده‌گر می‌توانند در محیط‌های طبیعی مختلف مورداستفاده قرار بگیرند بی‌اینکه به اکوسیستم‌هایی طبیعی، صدمه بزنند.»
 استفاده از صداهایی که توسط آبزیان در زندگی عادی‌شان ایجاد می‌شود به محققان امکان استفاده از ابزاری را می‌دهد که کم‌هزینه است ، به محیط‌زیست صدمه نمی‌زند و کمک می‌کند به صدمات ناشی از فعالیت انسان در زیرآب پایان داد. این تکنولوژی می‌تواند برای پروژه‌هایی چون توربین‌های بادی تولید الکتریسیته که در ساحل دریاها نصب می‌شوند، حفاری چاه‌های نفت و ساخت معادن زیرآبی کمک کند. همه ما باید به صدای طبیعت گوش کنیم.
 این پروژه در حال حاضر بر موجوداتی که در آب‌های ایالات‌متحده زندگی می‌کنند تمرکز دارد به همین دلیل انتقال آن به کشورهای دیگر و تطبیق دادن آن چندان ساده نخواهد بود. اما چهارچوب کلی این تکنولوژی جدید می‌تواند به شکل گسترده‌ای مورداستفاده قرار بگیرد.
 پروژه پلز تا اینجا فاز اول خود را پشت سر گذاشته است. در این فاز باید عملی بودن تحقیق درباره دو روش مختلف گوش دادن تأیید می‌شد. یکی گوش دادن به اینکه تپه‌های زیردریا چطور به ورود مهاجم واکنش نشان می‌دهند و دیگری بررسی ردیابی صوتی با میگوهای بشکن زن. خانم آدورناتو امیدوار است در سال ۲۰۲۳ بتوانند در محیط طبیعی آزمایش‌هایی انجام بدهند. بعدازآن، اگر همه‌چیز با موفقیت جلو برود، تکنولوژی به مصرف‌کنندگان آن (در درجه اول نیروی دریایی ایالات‌متحده) برای کار روی جزییات بیشتر و تولید منتقل خواهد شد.
 بعدازآن ممکن است این سیستم جدید در ردیابی زیردریایی ها به کار برده شود و دیگر شاهد مرگ نهنگ ها به دلیل تأثیر ردیاب‌های صوتی قدیمی نباشیم. شاید شکارچیان زیردریایی، به‌جای تهدید طبیعت، بتوانند با همکاری با طبیعت کار خود را انجام دهند وبه این ترتیب هر دوی آن‌ها از این تکنولوژی سود ببرند.
 خبرهای بیشتر را در کانال تلگرام بی‌‌بی‌سی فارسی دنبال کنید
"
468,دانش,خطای دید؛ دایره می‌بینید یا مربع؟,علمی | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 تصویری در شبکه‌های اجتماعی پخش شده است که تعداد زیادی از افراد را گیج کرده است.
 این تصویر شگفت‌آور را روان‌پزشکی به اشتراک گذاشته است و از مخاطبان خود پرسیده است آیا دایره‌های پنهان در میان مربع‌ها را می‌بینند؟
 این تصاویر و تأثیر آنها بر ما نشان می‌دهد مغز و چشم‌های ما چگونه کار می‌کنند تا از آنچه در برابر ما قرار می‌گیرد سر‌در‌آورند.
 آیا شما می‌توانید دایره‌ها را ببینید؟
 این خطای دید که استوانه‌های نهفته نامیده می‌شود را آنتونی نورسیا، پژوهشگر حس بینایی در مؤسسهٔ تحقیقات چشم اسمیت کتلول سانفرانسیکو طراحی کرده است.
 در وبسایت آنها آمده است وقتی دایره‌ها را در تصویر ببینیم می‌توانیم تصویر مربع‌ها را با دایره‌ها در ذهن «جا‌به‌جا» کنیم.
 برای مشاهدهٔ دایره‌ها به‌جای نگاه کردن به مرکز مربع‌ها بر فضای بین مربع‌ها تمرکز کنید.
 این تصویر زیبا کار ساروش لدهی، عکاس حیات‌وحش است. در تصویر یک جفت گورخر زیبا را در منطقهٔ حفاظت‌شده‌ای در کنیا می‌بینیم اما پرسش این است که کدام از این دو به دوربین نگاه می‌کند؟
 بعضی افراد تلاش کردند تا با توجه به موقعیت گوش گورخر‌ها و رنگ موهای آنها معما را حل کنند و گروهی دیگر در پی بررسی سایه‌های عکس بودند. هنوز این گروه‌ها در اینترنت به نتیجه و توافق نرسیده‌اند.
 گروهی هم معتقدند که تصویر ویرایش شده است هر چند عکاس به مردم اطمینان داده است که هیچ کاری روی عکس انجام نداده است.
 میلیون‌ها نفر این ویدئو را که ابتدا پیج دیویس، از کارکنان پناهگاه پرندگان منتشر کرده بود، تماشا کرده‌اند. او می‌گوید آنچه در تصویر می‌بینید کلاغ است.
 دقیق‌تر بگوییم کلاغ گردن سفیدی به نام میسچیف (ناقلا) است. هم پیج و هم دن از میزان توجه مخاطبان به این پست حیرت کردند.
 در این تصویر خطای دید چه می‌بینید؟
 آیا لوزی درون این فیلم هر وقت آن را نگاه می‌کنید حرکت می‌کند؟
 اگر بله، بهتر است خوب فکر کنید. به نظر می‌رسد که لوزی بنا بر دستورات روی صفحه حرکت می‌کند اما در‌واقع ثابت است.
 این تصویر و فیلم را دو پژوهشگر به نام اولیور فلین آرتور شاپیرو از امریکن یونیورسیتی واشنگتن دی‌سی تهیه کرده‌اند.
 آنها از نورهای مختلف در پشت لوزی استفاده کردند تا ذهن را فریب دهند. وقتی این فیلم را می‌بینید این نورهای درخشان ذهن را به خطا می‌اندازد و باعث می‌شود تصور کنیم لوزی به طرف بالا، پایین، چپ و راست حرکت می‌کند.
 این تصویر را به خاطر دارید که فردی در شبکه‌های اجتماعی به اشتراک گذاشت و نوشت: «این در است یا دریا؟؟»
 در اینترنت حدود ۲۰ هزار نفر پاسخ دادند و اظهار‌نظر کردند.
 این تصویر کار طراحی به نام یوری پرپادیا از اوکراین است. آلیس پرووربیو، متخصص عصب‌‌شناس که در زمینهٔ کارکرد مغز تحقیق می‌کند، آن را در شبکه‌های اجتماعی به اشتراک گذاشت.
 دربارهٔ این تصویر نظرتان چیست؟ تصویر ساکن است اما طوری رسم شده است که ذهن تصور می‌کند در حال حرکت است.
 شما لباس را چه رنگی می‌بینید؟
 وقتی به عکس نگاه می‌کنیم بعضی آن را طلایی ـ سفید می‌بینند و بعضی آن را آبی ــ سیاه.
 رنگ‌ها بسته به نوری که در آن قرار داشته باشند تغییر می‌کنند. آنچه آبی دیده می‌شود برای مثال در نور آفتاب یا زیر نور چراغ‌های خیابان در شب رنگ دیگری دیده می‌شود.
 اما حتی در یک عکس، گروهی رنگ لباس را آبی و گروهی آن را سفید می‌بینند.
 این تصویر خطای دید از یک گربه برای بسیاری از افراد این سؤال را مطرح کرد که گربه از پله‌ها بالا می‌رود یا پایین می‌آید؟
 به دلیل نحوهٔ تابش نور بر روی پله‌ها، ذهن می‌تواند تصمیم بگیرد که گربه بالا می‌رود یا پایین می‌آید اما نشانه‌های دیگری در تصویر نیست که به ذهن کمک کند. اما شاید دم گربه نشانه‌ای باشد.
 این تصویر هم که در شبکه‌های اجتماعی منتشر شده است باعث حیرت مخاطبان شده است. تصویر با عنوان «همانند اما متفاوت» به اشتراک گذاشته شده است.
 برای مخاطبان کار آسانی نبود که بگویند واقعاً چند دختر در تصویر می‌بینند.
 از فردی که عکس را به اشتراک گذاشته است پرسیدیم و او اشاره کرد که من فقط دو دختر دارم.
 بیشتر بخوانید:
"
469,دانش,به روایت تصویر؛ با جیمز وب، چشم بشر به پیدایش هستی آشنا شوید,علمی |  ستاره شناسی |  فضا | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 اولین عکس تمام رنگی تلسکوپ جیمز وب منتشر شد. آخرین دستاورد فناوری فضایی با آینه‌ای به پهنای ۶/۵ متر و چهار ابزار فوق‌حساس، به نقطه‌ای در فضا چشم خواهد دوخت تا پرتو نوری را بییند که ۱۳/۵ میلیارد سال در فضای لایتنهایی سفر کرده است. اکنون نخستین عکس‌های تمام رنگی جیمز وب منتشر شده‌اند.
 درباره جیمز وب اینجا بخوانید: دریچه‌ای به 'عصر ظلمت'، سفری ۱۳ میلیارد ساله تا سپیده‌دم پیدایش و ببینید این تلسکوپ فروسرخ چه ویژگی‌های منحصربفردی دارد:
"
470,دانش,قطع درختان، شکار و ماهیگیری «عوامل مهم انقراض هستند»,طبیعت |  علمی |  زندگی پایدار |  حفظ منابع طبیعی | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 براساس یک مطالعه مهم تازه از هر پنج نفر یک نفر در جهان برای تامین غذا و امرار معاش به حیوانات وحشی، گیاهان و قارچ‌ها تکیه دارد.
 اما این گزارش می‌گوید که نحوه برداشت از خیلی از گونه‌های وحشی جهان قابل دوام نیست، که امنیت غذایی را به خطر می‌اندازد.
 کارشناسان در سال ۲۰۱۹ تخمین زدند که یک میلیون گونه گیاهی و حیوانی ممکن است در چند دهه آینده منقرض شوند.
 و بخش اعظم این روند ناشی از صید، شکار و جنگل‌بُری بی‌رویه است.
 گزارش تازه که توسط همان نهاد با نفوذ تهیه شده نتیجه‌گیری می‌کند که استفاده قابل دوام از گونه‌های حیات وحش، هم برای مردم و هم محیط زیست حائز اهمیت اساسی است.
 تغییر اقلیم و افزایش تقاضا احتمالا باعث سوق دادن گونه‌های بیشتری به سوی پرتگاه انقراض خواهد شد که امنیت غذایی را بیش از پیش به خطر می‌اندازد.
 «هیات بینادولتی علوم-سیاستگذاری در زمینه تنوع زیستی و خدمات اکوسیستم» (IPBES) در عالم حفاظت از محیط زیست معادل «هیات بینادولتی تغییر اقلیم» (IPCC) است.
 تازه‌ترین ارزیابی این گروه، که ۱۳۹ کشور در شهر بن آلمان آن را تایید کرده‌اند، بر این موضوع تمرکز دارد که ماهیگیری، شکار و برداشت چوب از جنگل‌ها را چطور می‌توان به روش‌های قابل دوام‌تر بدون صدمه زدن به تنوع زیستی و امنیت غذایی انجام داد.
 این گروه دریافت که میلیاردها نفر در سراسر جهان برای تامین غذا، دارو، سوخت، درآمد و سایر مقاصد به ۵۰ هزار گونه حیوان، گیاهان و قارچ‌های وحشی تکیه دارند.
 این ارزیابی تصویری از استعمار گسترده طبیعت ترسیم می‌کند، به طوری که یک سوم ماهی‌های وحشی بی‌رویه صید می‌شوند، بیش از ۱۰ درصد درختان وحشی به خاطر برداشت چوب در معرض تهدید هستند و بیش از ۱۳۰۰ پستاندار به خاطر شکار بی‌رویه به سوی انقراض رفته‌اند.
 براساس این گزارش اقداماتی که به حل این مشکلات کمک خواهد کرد شامل مقابله با ماهیگیری و تجارت غیرقانونی گونه‍های وحشی، مدیریت بهتر جنگل‌ها و شناسایی حقوق بومیان در نگهداری از زمین‌ها و جنگل‌هاست.
 دکتر جین-مارک فرومِنتین، نائب رئیس ارزیابی برای فرانسه، گفت که روستانشینان در کشورهای درحال توسعه بیش از همه در معرض خطر استفاده غیرقابل دوام از طبیعت هستند و راه چاره زیادی ندارند که «اغلب آنها را وادار به بهره‌برداری بیشتر از گونه‌های وحشی در معرض خطر می‌کند.»
 این گزارش دریافت:
 اینگر اندرسون، مدیر اجرایی برنامه محیط زیست سازمان ملل، در اظهار نظری درباره این گزارش گفت که استفاده قابل دوام‌تر از حیوانات و گیاهان می‌تواند انگیزه‌ای قوی برای حفاظت از محیط زیست و همزیستی با مسالمت در کنار طبیعت فراهم کند.
 او گفت: «امروز یک میلیون گونه در معرض خطر انقراض قرار دارند. و استفاده غیرقابل دوام، غیرقانونی و بی‌ضابطه از گونه‌ها بخش بزرگی از مشکل است. برای نمونه، تجارت غیرقانونی حیات وحش یک کسب و کار ۲۳ میلیارد دلاری است که جیب چند آدم بی‌وجدان را پر می‌کند. این افراد به بهای طبیعت و اکوسیستم‌ها پولدار می‌شوند.»
 گزارش تازه شواهد تازه‌ای برای بهبود استفاده قابل دوام از گونه‌های وحشی در اختیار سیاستگذاران می‌گذارد.
 قرار است در ادامه سال جاری مذاکراتی در مونترال برای تعیین اهدافی جهت جلوگیری از نابودی تنوع زیستی انجام شود.
"
471,دانش,تلسکوپ جیمز وب عکسی از اجرام دوران اولیه کیهان تهیه کرد,علمی |  ستاره شناسی |  فضا | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 اولین عکس کاملا رنگی تلسکوپ جیمز وب منتشر شده است، عکسی که انتظارات از این رصدخانه جدید فضایی را برآورده می‌کند.
 گفته می‌شود این عمیق‌ترین و دقیق‌ترین عکس در طیف مادون قرمز از جهان است و کهکشان‌هایی در آن دیده می‌شوند که میلیاردها سال نوری از ما فاصله دارند.
 عکس‌های تازه دیگر جیمز وب قرار است روز سه‌شنبه در کنفرانسی توسط ناسا رونمایی شود.
 جو بایدن، رئیس جمهور آمریکا، که این عکس پیشتر در روز دوشنبه به او نشان داده شد گفت: «این عکس‌ها به جهان یادآوری خواهد کرد که آمریکا می‌تواند کارهای بزرگ انجام دهد، و به آمریکایی‌ها - به خصوص بچه‌ها - یادآوری می‌کند که چیزی نیست که توانایی انجامش را نداشته باشیم.»
 تلسکوپ فضایی جیمز وب که با هزینه ۱۰ میلیارد دلار ساخته شده روز ۲۵ دسامبر سال گذشته پرتاب شد و میراث تلسکوپ فضایی هابل را دنبال می‌کند.
 این رصدخانه انواع رصدها را انجام خواهد داد اما دو هدف بزرگ دارد: تهیه عکس‌هایی از نخستین ستارگان کیهان که بیش از ۱۳.۵ میلیارد سال پیش متولد شدند و بررسی سیاراتی که دور خورشیدهای دیگر می گردند تا قابل زیست بودن آنها بررسی شود.
 تصویری که روز دوشنبه منتشر شد توانایی‌های جیمز وب را برای دنبال کردن هدف اول نمایش می‌دهد.
 آنچه می‌بینید خوشه‌ای از کهکشان‌ها در صورت فلکی «وُلانز» در نیمکره جنوبی زمین است که نام رسمی ""اس ام اِی سی اس ۰۷۲۳» را یدک می‌کشد.
 البته این خوشه کهکشانی خیلی دور نیست و «فقط» ۴.۶ میلیارد سال از ما فاصله دارد. اما جرم عظیم همین خوشه باعث بزرگنمایی نور اجرامی شده که خیلی خیلی دورترند.
 به این پدیده عدسی گرانشی می‌گویند که در واقع کاری شبیه به تلسکوپ انجام می‌دهد.
 وب، با آینه ۶.۵ متری خود و تجهیزات فوق‌العاده حساس فروسرخ، توانسته است تصویر کج و معوج (قوس‌های قرمز رنگ) کهکشان‌هایی را ثبت کند که فقط ۶۰۰ میلیون سال بعد از مهبانگ (بیگ بنگ) شکل گرفتند. عمر کیهان ۱۳.۸ میلیارد سال رقم زده می‌شود.
 خبر حتی بهتر این است که دانشمندان می‌گویند کیفیت داده‌های وب نشان می‌دهد که این تلسکوپ می‌تواند فضایی خیلی فراتر از دورترین جرم در این تصویر را رصد کند.
 در نتیجه ممکن است که این عمیق‌ترین تصویر کیهانی باشد که تاکنون ثبت شده است.
 بیل نلسون مدیر ناسا گفت: «نور با سرعت ۳۰۰ هزار کیلومتر در ثانیه حرکت می‌کند. و نوری که در یکی از لکه‌های کوچک عکس می‌بینید برای ۱۳ میلیارد سال در سفر بوده.»
 «تازه، از این عقب‌تر هم خواهیم رفت، چون این تازه عکس اول است. تلسکوپ به ۱۳.۵ میلیارد سال نوری خواهد رفت. و از آنجا که عمر کیهان ۱۳.۸ میلیارد سال است، تقریبا به نقطه شروع کیهان می‌رسیم.»
 هابل برای تهیه عکسی از این نوع هفته‌ها به یک نقطه از آسمان چشم می‌دوخت. تلسکوپ وب فقط بعد از ۱۲ ساعت و نیم این اجرام فوق‌العاده عمیق را شناسایی کرده است.
 ناسا و شرکای بین المللی آن، سازمان‌های فضانوردی اروپا و کانادا، عکس‌های رنگی بیشتری را در روز سه‌شنبه منتشر خواهند کرد.
 یکی از موضوع‌های مورد بحث در نشست روز سه‌شنبه مطالعه سیارات خارجی است که دور سایر ستاره ها می‌گردند.
 رصدخانه جیمز وب اتمسفر یک سیاره عظیم به نام «واسپ - ۹۶ بی» که بیش از هزار سال نوری از زمین فاصله دارد را بررسی کرده. در نشست سه‌شنبه درباره ترکیب اتمسفر این سیاره گفت و گو خواهد شد.
 امید می‌رود که این تلسکوپ یک روز سیاره‌ای را رصد کند که اتمسفر آن شبیه به زمین و آکنده از اکسیژن باشد.
 محققان ناسا شکی ندارند که وب این آرزو را برآورده خواهد کرد.
 دکتر اَمبر اِستران معاون پروژه وب گفت: «من عکس‌های اول را دیده‌ام که فوق‌العاده‌اند. اینها به خودی خود به عنوان عکس عالی‌اند. اما این گوشه‌ای از کارهای علمی دقیقی است که خواهیم توانست با آن انجام دهیم و این است که من را به هیجان می‌آورد.»
"
472,دانش,خاک چطور می‌تواند به نجات کره زمین کمک کند؟,تغییرات اقلیمی |  محیط زیست |  علمی | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 دانش خاک‌شناسی ممکن است هیجان‌انگیزترین رشته علمی به نظر نیاید اما اگر بدانید چقدر دانش گسترده‌ای است حتماً تعجب می‌کنید. مردم و حتی خود دانشمندان تا سال‌ها آنچه در خاک زیر پایمان می‌گذرد را دست‌کم می‌گرفتند. اما این دهه، دهه بین‌المللی خاک نام‌ گرفته است. هدف این است که اهمیت خاک در امنیت غذایی، تنوع زیستی و تغییرات اقلیمی موردتوجه قرار بگیرد.
 پیت اسمیت یکی از کسانی است نقش کلیدی در آگاه‌سازی درباره اهمیت خاک داشته است. پیت اسمیت پروفسور خاک و تغییرات اقلیمی در دانشگاه ابردین است.
 اما خاک چطور می‌تواند از جنبه‌های مختلف به تغییرات اقلیمی کمک کند؟
 میزان کربنی که در خاک ذخیره‌شده است دو برابر مقداری است که در تمام پوشش گیاهی سطح زمین -درختان، سبزه‌ها، علف‌ها و همه سبزی‌های دیگر- وجود دارد.
 بیشتر بخوانید:
 آقای اسمیت می‌گوید: «کافی است تغییرات کوچکی در این دریای عظیم کربن ایجاد شود تا شاهد تأثیر آن بر تغییرات آب و هوا باشیم.» او ادامه می‌دهد: «وقتی خاک را شخم می‌زنید، ماده طبیعی حاوی کربن را هم زیرورو می‌کنید و به‌این‌ترتیب مقادیری کربن به اتمسفر افزوده می‌شود و همین دی اکسید کربن است که دلیل اصلی تغییرات اقلیمی است.»
 «حالا اگر خلاف این عمل کنیم، یعنی اگر سعی کنیم کربن را با کنترل و اداره بهتر خاک در آن حبس کنیم و نگذاریم مواد طبیعی خاک از دست بروند، می‌توان از ورود دی ‌اکسید کربن به اتمسفر جلوگیری کرد.»
 باوجود اهمیت کلیدی این شاخه علمی، تنها در سی سال اخیر است که مسئله خاک به‌عنوان یکی از جنبه‌های قابل‌بررسی درزمینهٔ تغییرات اقلیمی مورد توجه قرارگرفته است.
 پروفسور اسمیت به خاطر می‌آورد: «وقتی من کارم را در این زمینه شروع کردم در بیشتر تحقیقاتی که درباره تغییرات اقلیمی در سطح جهان صورت می‌گرفت نگاه بسیار ساده‌ای به خاک وجود داشت و بیشتر متکی بر داده‌هایی درزمینهٔ فیزیک اتمسفر بودند. به‌تدریج تحقیق‌های جدیدتر به تأثیر تغییرات اقلیمی بر پوشش گیاهی توجه بیشتری کردند.»
 در اواخر دهه ۹۰ از پروفسور اسمیت دعوت شد که یکی از نویسندگان ارشد گزارش ویژه سازمان آی پی سی‌سی - هیئت بینا دولتی تغییرات اقلیمی که از زیرمجموعه‌های تأثیرگذار سارمان ملل متحد است- شود. موضوع فصلی که به او پیشنهاد شده بود درباره استفاده از زمین و جنگل داری بود. مطلب آقای اسمیت متمرکز بر خاک بود اما در جریان نوشتن مقاله واقعیت‌های زیادی برایش روشن شدند: «متوجه شدم مسائل مربوط به خاک بی‌ارتباط با خیلی چیزها که از قبل می‌دانستم نیستند.»
 باوجود مقاله‌ای که آقای اسمیت نوشت، بازهم مدت‌ها طول کشید تا اهمیت تنوع زیستی درک شود و کارگروه تخصصی خودش را داشته باشد. عاقبت در سال ۲۰۱۲ بود که هیئت بینا دولتی علمی و سیاست‌گذاری درباره تنوع زیستی و اکوسیستم‌ها (آی پی بی اس) در مجموعه سازمان ملل تشکیل شود.
 باوجوداینکه چند سال بعد از اجلاس ریو در سال ۱۹۹۲ مسئله خاک به‌عنوان اولویت‌ها مشخص‌شده بود اما کمیته‌های کاری که بتواند تغییرات اقلیمی را به مسائل مربوط به تنوع زیستی و از بین رفتن خاک و بیابان‌زایی در زمین گره بزند سال‌ها بعد ایجاد شد.
 به دنبال شکل گرفتن این سازمان‌ها، سال ۲۰۱۵ به‌عنوان سال بین‌المللی خاک نام‌گذاری شد و بعد دهه بین‌المللی خاک معرفی شد که ما هم‌اکنون در آن به سر می‌بریم. در دهه بین‌المللی خاک سازمان جهانی غذا و کشاورزی (فائو) هم نقش مهمی بر عهده دارد. این سازمان گزارش اختصاصی و اولین مطالعه جهانی درباره تخریب خاک را منتشر کرد.
 پروفسور اسمیت توضیح می‌دهد: «یکی از شاخص‌های میزان تخریب خاک، میزان از دست رفتن مواد طبیعی موجود در آن است. حدود ۵۰ درصد مواد طبیعی خاک را کربن تشکیل می‌دهد. از ازای هر تن ماده طبیعی خاک که از دست می‌رود، حدود نیم تن کربن هم از دست می‌رود. این میزان کربن به شکل دی‌اکسید کربن وارد اتمسفر می‌شود. بخشی از کارهایی که برای بهبود حاصل خیزی و جلوگیری از تخریب و فرسایش خاک انجام می‌دهیم، در عمل همان کارهایی هستند که می‌توانند مانع از ورود دی‌اکسید کربن به اتمسفر شوند.»
 هرچند تالاب‌ها و زمین‌های با خاک توربی (پوده زار) (زمین‌هایی که توده‌های تیره‌رنگ حاصل از تجزیه خزه و گیاهان در آن پراکنده‌شده‌اند) فقط ۳ درصد سطح زمین را در برگرفته‌اند اما این نوع زمین میزان فوق‌العاده زیادی کربن در خود ذخیره کرده‌اند. حتی بیشتر از تمام کربنی که در سطح تمام جنگل‌های استوایی وجود دارد. پروفسور اسمیت می‌گوید: «به نظر من زمین‌های توربی مورد بی‌توجهی قرارگرفته‌اند. این زمین‌ها می‌توانند مانند سیندرلای کاهش تغییرات اقلیمی باشند.»
 آقای اسمیت چند مسئولیت کلیدی در محیط‌زیست اسکاتلند دارد. یکی از آن‌ها در کمیته محیط‌زیست است. کمیته جدیدی که از زمان برگزاری نشست بین‌المللی اقلیمی کاپ ۲۶ در گلاسکو تشکیل ‌شده‌اند.
 آقای اسمیت می‌گوید: «اسکاتلند در حال برداشتن قدم‌های بزرگی درزمینهٔ محیط‌زیست است. برنامه کاری تخصصی درباره زمین‌های توربی طراحی‌شده و بودجه‌ای هم به آن تخصیص داده‌شده است. مسئله این است که بودجه کافی هست اما نیروی کار کافی موجود نیست.»
 درحالی‌که حدود ۸۰ درصد زمین‌های توربی در بریتانیا با درجات مختلف در شرف تخریب هستند، بازسازی آن‌ها می‌تواند تأثیر فوق‌العاده‌ای در کنترل انتشار گازهای گل خانه‌ای در اسکاتلند و بودجه لازم برای کاهش آن داشته باشد. وقتی گازهای متصاعد شده از زمین‌های توربی را وارد محاسبات گازهای گلخانه‌ای اسکاتلند می‌کنیم، اسکاتلند از کشوری که به خاطر جنگل‌های زیادش قاعدتاً باید یک جذب‌کننده خالص گازهای گل خانه باشد، به یک تولیدکننده خالص گاز گلخانه تبدیل می‌شود. چون این زمین‌های توربی رو به تخریب، کربنی که در طول سال‌های بسیار در خود نگه‌داشته‌اند را وارد اتمسفر می‌کنند.
 زمین‌های توربی مقدار بسیار زیاد کربن در خوددارند چون خاک آن‌ها اشباع‌شده با آب است. به‌محض اینکه میزان آب در این نوع خاک پایین می‌رود، اکسیژن وارد می‌شود، مواد طبیعی اکسید می‌شوند و دی‌اکسید کربن تولید می‌شود. بعد این دی‌اکسید کربن وارد اتمسفر می‌شود. در برنامه‌ای که برای کنترل این وضعیت طراحی‌شده هدف این است که تخریب خاک را با بالا بردن سطح آب متوقف کنند. قرار است با ایجاد مانع، مسیرهای خروج آب را ببندند تا آب زمین‌های توربی از آن‌ها خارج نشود و همین‌طور با بارش باران دوباره در آن‌ها آب جمع شود. با این روش می‌توان زمین‌های توربی را بازسازی کرد و «انتشار گاز دی‌اکسید کربن آن‌ها به اتمسفر را متوقف کرد.»
 پروفسور اسمیت هیچ تمایلی ندارد از سمت‌های مشاوره‌ای به پست‌های سیاسی برود. او درک می‌کند که کشورها باید منافع ملی خود را در اولویت قرار بدهند مخصوصاً کشورهایی که وابستگی زیادی به سوخت‌های فسیلی دارند. اما اعتراف می‌کند که گاهی بسیار کلافه می‌شود چون: «فرصت دارد از دست می‌رود.»
 او از دیوید آتنبورو به خاطر فیلم‌های مستندش خصوصاً مجموعه‌ای که درباره تنوع زیستی ساخته است قدردانی می‌کند چون: «این سری فیلم‌ها مردم را آگاه کرده است که تنوع زیستی به همه‌چیز مربوط است.» هم‌زمان سازمان‌های بین‌المللی چون آی پی بی اس و آی پی سی‌سی برای اولین بار برای انتشار گزارشی درباره ارتباط تنوع زیستی و تغییرات اقلیمی باهم همکاری می‌کنند. «نتیجه این است که باید با هردوی این مشکلات هم‌زمان مبارزه کنیم وگرنه در هر دو جبهه شکست خواهیم خورد.»
"
473,دانش,فیزیکدان‌ها ترکیب‌های «عجیب» تازه‌ای از کوارک‌ها کشف کردند,فیزیک |  علمی | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 دانشمندان راه‌های تازه‌ پیوند کوارک‌ها - کوچکترین ذرات شناخته شده برای انسان - را کشف کرده‌اند.
 این ساختمان‌های مرکب از کوارک‌ها فقط برای ده به توان منهای ۲۳ ثانیه دوام می‌آورند اما ممکن است نحوه شکل‌گیری جهان ما را توضیح دهند.
 اتم‌ها حاوی ذرات کوچکتری به نام نوترون و پروتون هستند که هر کدام از سه کوارک تشکیل شده است.
 مواد «عجیب» کشف شده در سال‌های اخیر از چهار کوارک (تتراکوارک) یا پنج کوارک (پنتاکوارک) تشکیل شده‌اند.
 دانشمندان در آزمایشگاه «کوبنده بزرگ هادرون» در سوئیس یک پنتاکوارک و دو تتراکوارک تازه را کشف کردند. این شمار کشف شده در آنجا را به ۲۱ می‌رساند. هر یک از آنها منحصر به فرد هستند، اما پژوهشگران نسبت به کیفیت سه یافته تازه هیجان زده‌اند.
 پنتاکوارک تازه با واپاشی به ذراتی تجزیه می‌شود که منحصر به فرد هستند، درحالی که دو تتراکوارک تازه دارای یک جرم هستند.
 حتی شاید مهم‌تر این باشد که یافته‌های تازه یعنی اکنون ذرات کافی از این نوع برای شروع ترکیب آنها با هم وجود دارد، مثل عناصر جدول تناوبی. این یک گام اول اساسی به سوی ایجاد یک نظریه و مجموعه‌ای از مقررات حاکم بر جرم‌های عجیب است.
 در پرتو کشفیات تازه، فیزیکدان‌ها روز سه‌شنبه در سمیناری در سرن سوئیس (سازمان اروپایی تحقیقات هسته‌ای) که حاوی کوبند ذرات هادرون است درباره این موضوع بحث کردند.
 درک تفاوت‌های ظریف میان کوچکترین چیزهایی که تاکنون شناخته‌ایم ممکن است اسرارآمیز به نظر برسد، اما برهم کنش کوارک‌ها باعث ایجاد «نیروی هسته‌ای قوی"" می‌شود که انسجام هسته اتم‌ها و به تعمیم آن دنیای ما را حفظ می‌کند.
 پروفسور کریس پارکس از دانشگاه منچستر می‌گوید: «محاسبه نیروی قوی کار خیلی سختی است، و ما پیش‌بینی قاطعانه‌ای از نحوه ساخته شدن پنتاکوارک و تتراکوارک‌ها نداریم. اما امیدواریم که با کسب اطلاعات بیشتر درباره آنها بتوانیم نظریه‌هایی تهیه کنیم که به ما امکان می‌دهد آنها را بهتر درک کنیم.»
 کوارک چیست
 دموکریتوس فیلسوف یونانی در قرن پنجم پیش از میلاد این ایده را مطرح کرد که جهان از ذرات نامرئی که آنها را اتم نامید تشکیل شده است.
 تا پایان قرن ۱۹ و اوایل قرن ۲۰ آزمایش‌های تجربی نشان داد که اتم‌ها از ذرات ریزتر یعنی الکترون، نوترون و پروتون تشکیل شده‌اند.
 و در دهه ۱۹۶۰ روشن شد که نوترون‌ها و پروتون‌ها خود از ذرات حتی ریزتری به نام کوارک ساخته شده‌اند و برهم کنش کوارک‌ها به یکی از نیروهای بنیادی طبیعت به نام «نیروی قوی"" مرتبط است.
 این نیرو نه فقط ذرات را در هسته اتم به هم می‌چسباند، بلکه در برهم کنش سایر ذرات زیراتمی سازنده کیهان هم نقش مهمی دارد.
 کوبنده بزرگ هادرون تحت نوسازی‌های عمده قرار گرفته و محققان آن معتقدند که ذرات خیلی عجیب دیگری را کشف خواهند کرد، که برخی از آنها ممکن است از پیوند شش کوارک ساخته شده باشند.
 برخی از این ساختمان‌ها ممکن است کمتر فرار باشند - مثلا برای یک میلیاردم ثانیه دوام آورند. این کوتاه است اما با توجه به سرعت تقریبا نزدیک به سرعت نور این ذرات، ردی به طول چند میلیمتر از خود به جا می‌گذارند، که رد پای ارزشمندی برای محققان خواهد بود.
"
474,دانش,رگبار ورزش در آخر هفته می‌تواند برای «حفظ تندرستی کافی باشد»,سلامت |  علمی |  ورزش |  دومیدانی |  بهداشت و درمان | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 براساس یک مطالعه تازه «رگبار» ورزش در پایان هفته همان آثار مثبت ورزش روزانه در طول هفته را دارد.
 محققان آمریکایی ۳۵۰ هزار نفر را در طول ۱۰ سال زیر نظر گرفتند تا وضعیت سلامتی به اصطلاح «رزم‌آوران آخر هفته» را ارزیابی کنند.
 این یافته‌ها که در نشریه پزشکی داخلی «جاما» چاپ شده حاکیست که مهم، نوع و کل میزان ورزش است نه تعداد جلسات آن.
 دست کم ۱۵۰ دقیقه ورزش با شدت میانگین در هفته توصیه می‌شود.
 پیاده‌روی چابک، رکاب زدن سبک یا تنیس دو نفره همه در این طبقه جا می‌گیرند.
 در راهنمای نظام بهداشتی بریتانیا (ان اچ اس) آمده است که در غیر این صورت می‌توانید ۷۵ دقیقه فعالیت فشرده انجام دهید - مانند دویدن، شنا یا فوتبال بازی کردن.
 بسیاری از شرکت‌کنندگان در مطالعه آمریکا در طول هفته این مقدار ورزش کردند. اما برخی از آنها همین میزان را در یک یا دو جلسه انجام دادند.
 خطر مرگ در گروهی که میزان توصیه شده فعالیت جسمی را رعایت کرده بودند - چه در طول هفته چه در پایان هفته - نسبت به کسانی که کمتر از حد توصیه شده ورزش کرده بودند پایین‌تر بود.
 نظام بهداشتی بریتانیا همچنین می‌گوید که مردم هر روز باید نوعی فعالیت جسمی انجام دهند - از جمله ورزش های قدرتی - و پرهیز از نشستن برای مدت‌های طولانی. کارهایی مثل یوگا و باغبانی سنگین از این جمله است.
 فعالیت‌های خیلی فشرده که می‌تواند به دستیابی به سطح توصیه شده کمک کند و زمان کمتری می‌خواهد شامل اینهاست:
 جوئن ویتمور پرستار ارشد در بنیاد قلب بریتانیا می‌گوید: «این مطالعه بزرگ حاکیست که وقتی نوبت به ورزش می‌رسد، مهم نیست چه زمانی آن را انجام می‌دهید.»
 «مهمترین چیز این است که فعالیت جسمی انجام شود. چه همه‌اش را آخر هفته انجام ‌دهید یا آن را در طول هفته تقسیم کنید، سعی کنید ۱۵ دقیقه ورزش متوسط تا فشرده انجام دهید.»
 «ورزش می‌تواند سلامتی شما را افزایش دهد، و خطر بیماریهای قلبی و عروقی مثل حمله قلبی یا سکته مغزی را کم کند.»
 «فعالیت‌های متوسط - فشرده باعث می‌شود شدیدتر تنفس کنید و ضربان را از حد عادی بالاتر می‌برد اما در این شرایط هم باید بتوانید توانایی محاوره با دیگران را داشته باشید.»
 «ان چ اس» همچنین توصیه می‌کند:
"
475,دانش,استفاده از باتری شنی جدیدترین روش برای ذخیره انرژی‌های تجدید‌پذیر است,تغییرات اقلیمی |  انرژی تجدیدپذیر |  علمی |  فنلاند | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 پژوهشگران فنلاندی یک «باتری شنی» را راه‌اندازی کرده‌اند که به خوبی کار می‌کند و به این ترتیب امکان آن را می‌دهد تا انرژی پاک را برای چند ماه ذخیره کرد.
 یکی از مشکلات اصلی تولید انرژی پاک از منابع تجدیدپذیر مانند نور خورشید و باد این است که این منابع همیشه آماده استفاده نیستند و نمی‌توان انرژی تولیدی در زمان دسترسی زیاد به آنها را برای استفاده در زمان‌های دیگر ذخیره کرد.
 روش ابداعی پژوهشگران فنلاندی شامل استفاده از ماسه معمولی است که با گرمای تولید شده از برق ارزان خورشیدی یا بادی شارژ می‌شود.
 شن و ماسه گرمای حدود ۵۰۰ درجه سانتیگراد را ذخیره می‌کند تا در زمستان که تولید انرژی گران‌تر و مصرف آن بیشتر است برای گرم کردن خانه‌ها مورد استفاده قرار گیرد.
 فنلاند بخش مهمی از گاز مورد نیاز خود را از روسیه تامین می‌کند و جنگ اوکراین و قطع گاز ارسالی از روسیه استفاده از انرژی پاک را در کانون توجه قرار داده است.
 فنلاند طولانی‌ترین مرز کشورهای عضو اتحادیه اروپا با روسیه را دارد و در پی تصمیم این کشور به عضویت در پیمان ناتو، روسیه صادرات گاز و برق به این کشور را متوقف کرده است.
 در حالی‌که نگرانی در مورد تامین گرما و نور به ویژه در زمستان طولانی و سرد فنلاند، فکر سیاستمداران و شهروندان را به یک اندازه مشغول کرده، در گوشه‌ای از نیروگاه کوچکی در غرب فنلاند، فناوری جدیدی ابداع شده که می‌تواند بخشی از این نگرانی را کاهش دهد.
 عنصر اصلی در دستگاه جدید حدود ۱۰۰ تن شن و ماسه ساختمانی است که در داخل یک سیلو به رنگ خاکستری انباشته شده است.
 این توده دانه‌های شن و ماسه می‌تواند نشان‌دهنده راهی ساده و مقرون به صرفه برای ذخیره انرژی و استفاده از آن در زمانی باشد که بیشتر مورد نیاز است.
 به دلیل نگرانی جهانی از تغییرات آب و هوایی همراه با افزایش سریع قیمت سوخت‌های فسیلی در چند ماه اخیر، سرمایه‌گذاری در تولید انرژی‌های تجدیدپذیر افزایش یافته است.
 اما در حالیکه پانل‌های خورشیدی و توربین‌های بادی جدید را می‌توان به سرعت به شبکه‌های توزیع برق اضافه کرد، استفاده از این منابع چالش‌های جدیدی را در پی دارد.
 مهم‌ترین چالش این است که وقتی خورشید نمی‌درخشد و باد نمی‌وزد چراغ‌ها را چگونه می‌توان روشن نگه داشت؟
 تا کنون رایج‌ترین شیوه برای ذخیره برق نصب باتری‌های بزرگ بوده که در زمان وفور انرژی شارژ شده و هنگام نیاز به برق، تخلیه می‌شود.
 اما در حال حاضر، بیشتر این باتری‌ها از فلز لیتیوم ساخته می‌شود که هم تولید آنها نیاز به انرژی زیاد دارد و هم بسیار گران هستند و فقط توانایی ذخیره مقدار محدودی انرژی را دارند.
 اما در شهر کانکانپا Kankaanpää، یک گروه از مهندسان جوان فنلاندی نصب تجاری اولین باطری شنی را تکمیل کردند. به گفته آنان، این شیوه می‌تواند مشکل ذخیره کردن انرژی را به روشی ساده و کم هزینه حل کند.
 مارکو یلونن، یکی از دو بنیانگذار شرکت انرژی شب قطبی که مبتکر این شیوه است می‌گوید: «هر زمان که تولید زیاد الکتریسیته پاک در دسترس باشد آن را می‌توانیم برای بعد ذخیره کنیم.»
 دستگاه ابتکاری این شرکت در نیروگاه واتاجانکوسکی نصب شده که مسئول شبکه گرمایش منطقه است.
 در این روش، برق ارزان قیمت تولیدی از منابع تجدیدپذیر برای گرم کردن شن تا ٥٠٠ درجه به کار می‌رود. این گرمایش نتیجه مقاومت شن در برابر برق است، یعنی همان نوع مقاومتی که در فلز مورد استفاده در بخاری‌ها وجود دارد.
 شن و ماسه مواد موثری برای ذخیره گرماست و در طول زمان، بخش کمی از این گرما را از دست می‌دهد. ابداع کنندگان دستگاه جدید می‌گویند که می‌توان گرمای تا ٥٠٠ درجه سانتیگراد را برای چند ماه در شن و ماسه ذخیره کرد و وقتی که مقدار برق کمتر و بهای آن بالاتر است، آن را برای گرم کردن آب و انتقال آب گرم جهت گرمایش ساختمان‌های مسکونی و اداری یا حتی استخرهای محلی به کار برد.
 فکر استفاده از باتری شنی برای اولین بار در یک کارخانه قدیمی خمیر کاغذ در شهر تامپره مطرح شد و شورای محلی هم محل و بودجه لازم برای پیاده کردن آن را تامین کرد.
 الینا سپانن، کارشناس انرژی و آلودگی آب و هوا در شورای این شهر گفته است: «اگر ما نیروگاه‌هایی داشته باشیم که در طول زمستان تنها برای مدتی کوتاه قادر به تولید برق است، هنگامی که با بالاترین میزان مصرف و بهای برق مواجه هستیم، کمترین تولید از انرژی تجدیدپذیر را داریم؛ اما اگر راهی انعطاف‌پذیر برای ذخیره گرما در دسترس باشد، هم از نظر آلودگی محیط زیست و هم هزینه انرژی بسیار مفید خواهد بود.»
 یکی از چالش‌های بزرگ در حال حاضر این است که آیا این فناوری می‌تواند واقعا تحولی ایجاد کند و آیا می‌توان از این شیوه برای تامین برق و گرمای مورد نیاز استفاده کرد؟
 به گفته کارشناسان، تولید مجدد برق از گرمای ذخیره شده در شن و ماسه کارآیی چندانی ندارد اما این روش برای ذخیره گرما برای مدتی طولانی کاملا موثر است و به جای سوزاندن سوخت فسیلی، می‌توان از این گرما برای رفع نیاز خانگی و همچنین صنایع مختلف استفاده کرد.
 گروه‌های پژوهشی دیگری از جمله آزمایشگاه ملی انرژی‌های تجدیدپذیر در ایالات متحده پیگیر تحقیقات در استفاده از شن و ماسه به عنوان باتری ذخیره انرژی بوده‌اند اما فنلاندی ها اولین کسانی هستند که یک شیوه کارآمد و از لحاظ تجاری توجیه‌پذیر را ابداع کرده‌اند.
 پکا پاسی، مددیر عامل نیروگاه واتاجانکوسکی گفته است که «واقعا روش ساده‌ای است، اما ما دوست داشتیم که چیز جدیدی را امتحان کنیم، تا اولین کسی باشیم که چنین کاری را در جهان انجام می‌دهد؛ البته کل فکر کمی ساده به نظر می‌رسد اما فکر می‌کنم روشی موفقیت‌آمیز خواهد بود.»
"
476,دانش,رویدادهای شدید آب‌وهوایی؛ سیل در استرالیا، ریزش مرگبار یخچال در ایتالیا، موج گرما در ژاپن,تغییرات اقلیمی |  وضعیت بد آب و هوایی |  ایتالیا |  ژاپن |  علمی |  استرالیا | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 رویدادهای شدید آب و هوایی در روزهای اخیر نقاط مختلف جهان را دستخوش قرار داده است. از جمله در استرالیا سیل باعث تخلیه هزاران نفر در سیدنی شده و در ایتالیا ریزش یخچال در آلپ جان حداقل پنج نفر را گرفته است.
 در استرالیا در پی بارش باران‌های سیل‌آسا و جاری شدن سیل در بعضی از مناطق، هزاران نفر از ساکنان سیدنی، بزرگترین شهر این کشور، دستور تخلیه خانه‌های خود را دریافت کرده‌اند.
 وزیر مدیریت اضطراری فدرال استرالیا گفته که دولت «نیو ساوت ولز» خواستار اقدامات فوری برای مقابله با بحران شده و درخواست هلیکوپتر و همچنین تجهیزات ویژه و صد سرباز برای کمک به عملیات امدادی احتمالی کرده است.
 با توجه به پیش‌بینی هوای بدتری در روزهای آینده، وزیر خدمات اورژانس ایالتی هشدار داده که مردم باید برای تخلیه در کوتاه مدت آماده باشند.
 او گفت که نیروهای اورژانس در بیست و چهار ساعت گذشته ۲۹ عملیات نجات در سیل انجام داده‌اند.
 استرالیا در ماه مارس هم شاهد سیل های شدیدی بود که جان ۲۰ نفر را گرفت.
 سد اصلی سیدنی هم شب گذشته شروع به سرریز کرد که نگرانی دیگری برای مقام‌هاست.
 کارشناسان می‌گویند که تغییر اقلیم و پدیده لا نینیا این نوع سیل‌ها را بدتر کرده است.
 لا نینیا زمانی شکل می‌گیرد که بادهای قوی، آبهای گرم سطحی اقیانوس آرام را از آمریکای جنوبی دور می‌کند و به طرف اندونزی می‌برد. به جای آن آب سرد به سطح می‌آید.
 در استرالیا لا نینیا به معنی افزایش احتمال بارندگی، چرخند (سایکلون) و دمای پایین‌تر روزانه است.
 از طرف دیگر سقوط بخشی از یک یخچال در کوه‌های آلپ ایتالیا جان حداقل کوهنورد را گرفته است.
 مقام های اورژانسی گفتند که هشت نفر دیگر در این حادثه زخمی شده‌اند که حال دو نفر آنها وخیم است.
 این قطعه یخ بزرگ به دامنه‌های مارمولادا، بلندترین قله منطقه دولومیتی در شمال شرق ایتالیا سقوط کرده است.
 پنج بالگرد برای امدادرسانی به محل اعزام شده‌اند.
 گرمای هوا در روزهای اخیر در این منطقه کم سابقه بوده است.
 والتر میلان، یک سخنگوی سرویس نجات، به تلویزیون دولتی ایتالیا گفت که ناحیه در روزهای اخیر گرمایش بسیار غیرعادی را تجربه کرده است.
 آقای میلان اشاره کرد که دمای قله در روزهای اخیر ۱۰ درجه سانتیگراد بالاتر بوده است.
 او گفت: «این دما غیرعادی است. به وضوع شرایط طبیعی نیست.»
 همزمان روز یکشنبه، سوم ژوئیه، نهمین روز پیاپی با گرمای شدید در مرکز توکیو بود که در آن دما ۳۵ درجه سانتیگراد یا بالاتر بود.
 این طولانی‌ترین رشته روزهای متوالی با گرمای بالای ۳۵ درجه از زمان ثبت رکوردهاست.
 رکورد قبلی مربوط به سال ۲۰۱۵ بود که هشت روز متوالی با دمای ۳۵ درجه یا بالاتر ثبت شد.
 هفته پیش گرمای شدید مقامات را بر آن داشت در مورد کمبود برق هشدارهای رسمی صادر کنند و از مردم بخواهند تا حد ممکن در مصرف برق صرفه‌جویی کنند.
 گرم‌تر شدن کره زمین به دلیل فعالیت‌های بشر سبب شده موج‌های گرما شدیدتر و طولانی‌تر باشند.
 از زمان انقلاب صنعتی تاکنون، جهان حدود ۱.۱ درجه سانتیگراد گرم‌تر شده است و این افزایش دما همچنان ادامه دارد، مگر این که دولت‌ها اقدامی جدی برای کاهش شدید انتشار گازهای گلخانه‌ای انجام دهند.
 هفته پیش گزارش شد که در اروپا هم رکوردهای دمای ماه ژوئن مکررا شکسته شده است.
 گرمای طاقت فرسا باعث شد دما در بسیاری کشورها خیلی بالاتر از میانگین ماه ژوئن باشد، که در برخی موارد این اختلاف ۲۰ درجه سانتیگراد است.
 لهستان روز دوشنبه هفته پیش شاهد رسیدن دما به حدود ۳۵ درجه بود و دما در چندین نقطه شرق آلمان به ۳۷ درجه رسید.
 گرمای شدید تا شمال آفریقا گسترش پیدا کرد، به طوری که تونس در روز دوشنبه رکورد ۴۸.۷ درجه‌ای ماه ژوئن را تکرار کرد.
"
477,دانش,شکسته شدن مکرر رکورد گرمای ماه ژوئن در اروپا,کنفرانس تغییرات اقلیمی سازمان ملل متحد ۲۰۲۱ |  تغییرات اقلیمی |  وضعیت بد آب و هوایی |  علمی |  اروپا | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 گرمای شدید در بیشتر اروپا به شکسته شدن رکوردهای دما در ماه ژوئن از مدار شمالگان تا شمال آفریقا منجر شده است.
 این گرمای طاقت فرسا باعث شده است دما در بسیاری کشورها خیلی بالاتر از میانگین ماه ژوئن باشد، که در برخی موارد این اختلاف ۲۰ درجه سانتیگراد است.
 روز چهارشنبه در باناک نروژ رکورد ۳۲.۵ درجه سانتیگراد ثبت شد که گفته می‌شود بالاترین دمای ثبت شده در مدار قطب شمال در اروپاست و به طور قابل توجهی بالاتر از میانگین ۱۳ درجه ای ماه ژوئن است.
 لهستان روز دوشنبه شاهد رسیدن دما به حدود ۳۵ درجه بود و دما در چندین نقطه شرق آلمان به ۳۷ درجه رسید.
 اسلوونی و کرواسی هم شاهد شکسته شدن رکورد دما در ماه ژوئن بودند، درحالی که دما در بوسنی و هرزگووین فقط ۰.۲ درجه از رکورد ۴۱ درجه‌ای ماه ژوئن فاصله داشت.
 گرمای شدید تا شمال آفریقا گسترش پیدا کرد، به طوری که تونس در روز دوشنبه رکورد ۴۸.۷ درجه‌ای ماه ژوئن را تکرار کرد.
 در سایر نقاط اروپا وقوع طوفان‌های صاعقه در جنوب اتریش به مرگ یک نفر منجر شد و در منطقه کارینتیا، سیل خانه‌ها و جاده ها را گرفت.
 مردم ژاپن هم در روزهای اخیر گرمای بی‌سابقه‌ای را تجربه کرده‌اند. گزارش شده که ژاپن در ۱۵۰ سال اخیر هیچ‌وقت این همه روز متوالی شدیدا داغ را تجربه نکرده است.
 توکیو روز چهارشنبه (هشتم تیر، ۲۹ ژوئن) برای پنجمین روز متوالی دمای بالای ۳۵ درجه را تجربه کرد که بالاترین دما در ماه ژوئن از شروع ثبت آمار در سال ۱۸۷۵ بود.
 گرمای شدید مقامات را بر آن داشت در مورد کمبود برق هشدارهای رسمی صادر کنند و از مردم بخواهند تا حد ممکن در مصرف برق صرفه‌جویی کنند.
 اما دولت همچنان به مردم توصیه می‌کند که برای جلوگیری از گرمازدگی از تهویه مطبوع استفاده کنند، چرا که با افزایش گرما موارد بستری بر اثر گرمازدگی در بیمارستان هم افزایش می‌یابد.
 مسئولان هواشناسی هشدار داده‌اند که گرمای شدید احتمالا در روزهای آینده ادامه خواهد داشت.
 گرم‌تر شدن کره زمین به دلیل فعالیت‌های بشر سبب شده موج‌های گرما شدیدتر و طولانی‌تر باشند.
 از زمان انقلاب صنعتی تاکنون، جهان حدود ۱.۱ درجه سانتیگراد گرم‌تر شده است و این افزایش دما همچنان ادامه دارد، مگر این که دولت‌ها اقدامی جدی برای کاهش شدید انتشار گازهای گلخانه‌ای انجام دهند.
 در همین حال، گرمای هوا در شهر ایسه‌ساکی در شمال غربی پایتخت به ۴۰/۲ درجه سانتیگراد رسید، که بالاترین دمای ثبت‌شده در ماه ژوئن در ژاپن بود.
 ماه ژوئن در ژاپن معمولا فصلی بارانی است اما سازمان هواشناسی ژاپن (جِی‌اِم‌اِی) دوشنبه گذشته، ۲۷ ژوئن، اعلام کرد فصل باران در توکیو و مناطق اطراف آن پایان یافته است.
 پایان فصل بارانی ۲۲ روز زودتر از زمان معمول اعلام شد که از سال ۱۹۵۱ سابقه نداشته است.
"
478,دانش,دیوان عالی آمریکا اختیارات بایدن برای کاهش گازهای گلخانه‌ای را محدود کرد,کنفرانس تغییرات اقلیمی سازمان ملل متحد ۲۰۲۱ |  تغییرات اقلیمی |  علمی |  جو بایدن | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 سازمان حفاظت از محیط زیست آمریکا، ای‌پی‌اِی، برخی از اختیارات خود برای کاهش گازهای گلخانه‌ای را از دست داده است.
 رای روز پنجشنبه دیوان عالی به معنی ضربه‌ای عمده به برنامه‌های جو بایدن، رئیس جمهور آمریکا، برای مقابله با تغییر اقلیم است.
 آقای بایدن این حکم را «تصمیمی ویرانگر» توصیف کرد اما گفت تلاش‌های او برای رسیدگی به بحران گرمایش را تضعیف نمی‌کند.
 شکایت علیه سازمان حفاظت از محیط زیست آمریکا را ایالت ویرجینیای غربی به نمایندگی از ۱۸ ایالت عمدتا جمهوری‌خواه و برخی از بزرگترین شرکت‌های زغال‌سنگ مطرح کرده بود.
 آنها توانایی این سازمان برای اعمال مقررات بخش تولید نیرو چه در سطح ایالتی چه نیروگاه‌های واحد را زیر سوال برده بودند.
 این ۱۹ ایالت نگران بودند که بخش نیرو تحت مقررات درآید و آنها مجبور شوند با هزینه شدید اقتصادی از مصرف زغال دست بکشند.
 دیوان عالی ۶-۳ از شکایت ایالت‌های محافظه‌کار و شرکت‌های سوخت فسیلی حمایت کرد و اظهار نظر کرد که کنگره ""قصد نداشته... تصمیم درباره مسائل مهم اقتصادی و سیاسی از این دست را واگذار کند.»
 اریک اشمیت دادستان کل ایالت میزوری - یکی از ۱۹ ایالت - آن را یک «پیروزی بزرگ... که مقررات ضداشتغال سازمان حفاظت از محیط زیست را پس می‌زند» توصیف کرد.
 دیوان عالی کاملا مانع اقدامات ای‌پی‌اِی برای اعمال مقررات در آینده نشده است - اما می‌گوید که کنگره باید صریحا بگوید که این اختیار را واگذار می‌کند. کنگره قبلا برنامه‌های پیشنهادی ای‌پی‌اِی برای مهار دی اکسید کربن را رد کرده بود.
 گروه‌های محیط زیست به شدت نگران پیامدهای این حکم هستند چون این ۱۹ ایالت به طور تاریخی پیشرفت کمی در زمینه کاهش تصاعد - که برای محدود کردن تغییر اقلیم ضروری است - داشته‌اند.
 این ایالت‌ها در سال ۲۰۱۸ مسئول ۴۴ درصد تصاعد آمریکا بودند و به طور متوسط از سال ۲۰۰۰ فقط ۷ درصد از انتشار گازهای گلخانه‌ای خود کاسته‌اند.
 ویکی پاتون مشاور عمومی ""صندوق دفاع از محیط زیست"" (ای‌دی‌اف) گفت: «رای امروز دیوان عالی اختیارات ای‌پی‌اِی برای حفاظت از مردم در برابر آلودگی را در زمانی تضعیف می‌کند که همه شواهد حاکیست باید فورا دست به کار شویم.»
 به این ترتیب آقای بایدن اکنون باید به تغییر سیاست این ایالت‌ها یا تغییری در کنگره امیدوار باشد - در غیر این صورت بعید است آمریکا بتواند اهداف اقلیمی خود را برآورده کند.
 این یک شکست عمده برای رئیس جمهوری است که با قول تشدید تلاش برای حفاظت از محیط زیست و مقابله با تغییر اقلیم به قدرت رسید.
 آقای بایدن در روز نخست ریاست جمهوری‌اش دوباره آمریکا را به عضویت توافق پاریس درآورد که اولین موافقتنامه حقوقی در جهان برای تحقق اهداف اقلیمی است.
 به علاوه او متعهد شد تا سال ۲۰۳۰ به میزان ۵۲ درصد از تصاعد گازهای گلخانه‌ای این کشور بکاهد. معیار این سنجش سال ۲۰۰۵ است.
 رئیس جمهور آمریکا روز پنجشنبه گفت: «هرچند این تصمیم با خطر آسیب دیدن توانایی کشور ما برای پاکیزه نگاه داشتن هوا و مبارزه با تغییر اقلیم همراه است، من برای حفاظت از سلامت عموم و رسیدگی به بحران اقلیمی از هیچ تلاشی فروگذار نمی‌کنم.»
 او افزود: «نتیجه این پرونده مورد توجه دولت‌های اطراف جهان قرار خواهد گرفت، چون بر تلاش‌های جهانی برای رسیدگی به تغییر اقلیم اثر می‌گذارد. آمریکا مسئول تقریبا ۱۴ درصد تصاعد گازهای گلخانه‌ای جهان است.»
 یک سخنگوی سازمان ملل متحد این رای را «عقبگردی در نبرد با تغییر اقلیم» توصیف کرد اما افزود که هیچ کشوری به تنهایی نمی‌تواند تلاش‌های جهانی را از خط خارج کند.
 هاجین کیم، استادیار حقوق در دانشگاه شیکاگو، به بی‌بی‌سی گفت که این حکم ""قدرت فوق العاده‌ای"" به دادگاه‌ها می دهد تا مقرراتی که باب طبع آنها نیست را هدف گیرند.
 او می‌گوید دلیلش این است که قضات می‌توانند بگویند کنگره صریحا به سازمان حفاظت از محیط زیست اجازه نداده یک اقدام خاص را انجام دهد.
"
479,دانش,فعالان اقلیمی: اعتراض برای ما یک وظیفه است,کنفرانس تغییرات اقلیمی سازمان ملل متحد ۲۰۲۱ |  تغییرات اقلیمی |  بریتانیا |  علمی | ,"ما برای بهبود استفاده شما از خدمات بی‌بی‌سی از کوکی استفاده می‌کنیم. اگر موافق هستید دریافت کوکی‌ها را تایید کنید
 «طوری شد که احساس عجز و ناتوانی کامل می‌کردم، و به این نتیجه رسیدم که باید کاری کنم.»
 کلودیا پن روخاس در ماه فوریه به گروهی از فعالان اقلیمی به نام «جلوی نفت را بگیرید» ملحق شد.
 این گروهی است که اعضای آن با کارهایی مثل بستن خود به دروازه‌ها وسط مسابقات فوتبال، صعود از تانکرهای نفت و بند آوردن راه، اعتراض‌شان را بیان می‌کنند.
 کلودیای ۲۴ ساله به «رادیو وان نیوزبیت» گفت: «من می‌دانستم که گرمایش زمین مساله است، اما روزی رسید که برایم جا افتاد موضوع چقدر اضطراری است.»
 به گفته هیات میان دولتی تغییر اقلیم، بسیاری از آثار گرمایش زمین اکنون «غیرقابل برگشت» است و دبیر کل سازمان ملل گزارش‌های علمی این گروه را ""آژیر قرمزی برای بشریت"" توصیف می‌کند.
 گروه «جلو نفت را بگیرید» خود را «ائتلافی از گروه‌های همکار» توصیف می‌کند که هدف آنها فشار بر دولت‌ها برای متوقف کردن اکتشاف، توسعه و تولید سوخت‌های فسیلی - مثل نفت، گاز و زغال - در بریتانیاست.
 روش‌های این گروه تفرقه‌انگیز بوده؛ برخی از تاکتیک‌های مختل‌کننده آن انتقاد می‌کنند، اما دیگران آن را ستایش می‌کنند که باعث جلب توجه به مساله گرمایش شده.
 روش‌هایی مثل اعتصاب، بایکوت و تجمع انبوه - که اغلب مورد استفاده فعالان اقلیمی برای به کرسی نشاندن نقطه نظرشان است - به عنوان روش‌های افراطی و «خودخواهانه» که باعث اخلال بیش از حد در زندگی مردم می‌شود مورد انتقاد قرار گرفته.
 اعضای این گروه قانون را زیر پا گذاشته‌اند و به خاطر جرایمی مثل وارد کردن خسارت به اموال بازداشت شده‌اند.
 برخی سیاستمداران تاکتیک‌های این گروه را به خاطر «متوقف کردن زندگی مردم» محکوم کرده‌اند.
 نیوزبیت برای کسب آگاهی بیشتر در مورد اعضای این گروه تلاش کرده است.
 «احساس می‌کنم وظیفه است»
 کلودیا در سن هشت سالگی از شیلی به بریتانیا نقل مکان کرد، و بیشتر اعضای خانواده‌اش هنوز در شیلی هستند. او می‌گوید شیلی سال‌هاست با مشکل «ابر خشکسالی» روبرو بوده، که فکر می‌کند نتیجه تغییر اقلیم است.
 «مردم به آب دسترسی ندارند و می‌ترسم که ظرف چند سال، خانواده‌ام برای بقای خود به تقلا بیافتند.»
 «حالا وقت آن است که همه وجودمان را صرف آن کنیم. این واقعا یک انتخاب نیست، وظیفه است.»
 او امیدوار است که روزی خانواده تشکیل دهد، اما به خاطر بحران اقلیمی فکر نمی‌کند این اتفاق بیافتد، و می‌گوید «احساس می‌کند منصفانه نیست» کودکی را «به این دنیا» بیاورد.
 برای زک، زندگی تا ۱۲ سالگی «مثل یک کودک معمولی بود» اما از آن سن به بعد شروع به «دیدن بی‌عدالتی در جهان کرد.»
 او که حالا ۱۵ سال دارد می‌گوید: «فکر کردم کاری که در دو سال گذشته برای جنبش حقوق حیوانات انجام داده ام دستاورد زیادی نداشته.»
 «اشتیاق داشتم کاری کنم، تغییری ایجاد کنم.»
 زک بعد از الهام گرفتن از کمپین «بریتانیا را عایق‌بندی کنید» - که اعضای آن به خاطر چسباندن خود به زمین در مسیر تردد خودروها و ایجاد راه بندان معروف بودند - به این گروه ملحق شد.
 زانته فلین می‌گوید که دوست ندارد «خود را کنشگر بنامد» چون می‌گوید همه زندگی‌اش صرف آن می‌شود.
 او که ۱۸ سال دارد می‌گوید: «این فقط اعتراضی نیست که بروید انجام دهید، و بعد به فضای امن خود برگردید.»
 «همچنین فضایی کاملا آموزشی است چون در مدرسه در مورد این موضوع واقعا چیزی یادمان ندادند.»
 «جانی برای به خطر انداختن»
 زک و زانته هر دو به خاطر اقداماتشان دستگیر شده‌اند.
 زک می‌گوید: «برای شش هفت ساعت روی یک تانکر نفتی نشستم تا دستگیر شدم.»
 او می‌گوید بازداشت به دست پلیس «تجربه خیلی خوبی نیست» اما «هرچه باشد به پای عواقبی که تغییر اقلیم ایجاد خواهد کرد نمی‌رسد.»
 زانته اضافه می‌کند: «دستگیری هدف هیچ کدام از ما نیست، ترسناک است.»
 هر دو آنها نگران سابقه‌ دستگیری هستند اما زانته می‌گوید: «خیلی هم مهم نیست.»
 «من برای صاحب‌کار آینده‌ام توضیح خواهم داد که چرا دستگیر شدم. و اگر درک نکنند در آن صورت فکر می‌کنم ماندن در آن شغل برایم سخت باشد.»
 زک اضافه می‌کند: «سوال این است که آیا اصلا می‌خواهم برای کسی کار کنم که مرا به خاطر بازداشت شدن برای چیزی که عملا یک اقدام عاشقانه است مورد قضاوت قرار دهد؟»
 اما آیا راه دیگر و کمتر اختلال آوری برای انتقال پیام شان وجود ندارد؟
 کلودیا می گوید که آنها «قصد اخلال ندارند» و اضافه می‌کند که تاکتیک‌های آنها «برای تفریح نیست.»
 او اضافه می‌کند که بعد از سال ها طومارنویسی و گفتگو «دیگر وقتی نمانده.»
 زک می‌گوید: «چه راه دیگری برای ما مانده، به جز اینکه جسم و جان خود را وسط بگذاریم و به خطر بیاندازیم.»
 کلودیا می‌گوید: «ما این کارها را می‌کنیم چون مردم از چند دهه طومارنویسی و نامه‌نگاری با نمایندگان پارلمان هیچ نتیجه‌ای نگرفته‌اند.»
 از این گروه انتقاد شده است که از «طبقه متوسط و صاحب امتیاز» است، اما کلودیا می‌گوید: «اگر امکاناتش را دارید که دست به این مخاطره بزنید، وظیفه دارید چنین کنید.»
 زک می‌گوید که او افرادی با زمینه‌های مختلف اجتماعی را در گروه دیده است: «آنها مجبورند برای شرکت در این فعالیت‌ها از کارشان بزنند، بعضی از آنها به طور بالقوه موقعیت شغلی‌شان را به خطر می‌اندازند.»
 زانته خوشحال است که به عنوان یک «سفیدپوست متولد آکسفورد» چنین امکانی دارد: «می‌توانم دست به این کارها بزنم چون می‌دانم خیلی با من بدرفتاری نخواهد شد، و عواقب آن برایم خیلی شدید نخواهد بود.»
 «ما می‌توانیم از امتیاز خود استفاده کنیم. چون خیلی از مردم امکانش را ندارند.»
 کلودیا، زک و زانته علیرغم نگرانی درباره وضع موجود، خوشبین هستند که اوضاع ممکن است بهتر شود.
 زانته می‌گوید: «فکر می‌کنم باید امیدوار باشیم تا بتوانیم ادامه دهیم و امیدوار باشیم که اوضاع تغییر خواهد کرد.»
"
